Gezegend in de hemel




Gezegend zij de God en Vader van onze Here Jezus Christus, die ons met allerlei geestelijke zegen in de hemel gezegend heeft in Christus. Vs. 3 (N).Wij zijn gezegend in de hemel, er staat niet dat we op de aarde gezegend zijn. Er is tussen die beide een wezenlijk verschil. Het oude Israël had aardse beloften, maar wij hebben hemelse beloften.

Wij zijn in en door Christus gezegend. Buiten Hem bestaat er geen zegen. De aardse zegeningen ontstaan dóór Hem, maar de hemelse zegeningen zijn in Hem. De aardse heerlijkheid is een heerlijkheid door het lichaam, de hemelse heerlijkheid bevindt zich in het lichaam.

De heerlijkheid door Hem is voor de aardsen, maar de heerlijkheid in Hem is voor de hemelsen. De aardse heerlijkheid maakt geen deel uit van de heerlijkheid in Hem, maar van de heerlijkheid die van Hem uitstraalt. Wie deel hebben aan de heerlijkheid in Hem, hebben dan ook reeds de heerlijkheid die van Hem uitstraalt. Zodoende houdt de hemelse heerlijkheid de aardse heerlijkheid in, terwijl de aardse heerlijkheid geen deel heeft aan de heerlijkheid in Hem.

De aardsen zijn als de maan, die licht geeft door de zon zonder zelf het licht van de zon te bezitten.





Uitverkoren voor de grondlegging der wereld




Hij heeft ons immers in Hem uitverkoren voor de grondlegging der wereld, opdat wij heilig en onberispelijk zouden zijn voor zijn aangezicht. Vs. 4.Degenen die uit Hem geboren zijn, die heeft Hij tevoren gekend, en die zijn ook tevoren bestemd tot gelijkvormigheid aan het beeld van zijn Zoon. Rom. 8:29.

Voor de grondlegging der wereld had Christus dit verlangen al.

Van eeuwigheid aan was Hij geformeerd, eer de aarde bestond, toen Hij het aardrijk en de velden nog niet had gemaakt, noch de eerste stofdeeltjes der wereld. Toen Hij de wolken daarboven bevestigde, en de bronnen van de oceaan met kracht opborrelden, toen Hij aan de zee haar perk stelde, opdat de wateren zijn gebod niet zouden overtreden, en Hij de grondslagen der aarde bepaalde, toen was Hij een kunstenaar bij Hem, te allen tijde zich verheugend voor zijn aangezicht, zich verheugend in de wereld van zijn aardrijk, en zijn vreugde was met de mensenkinderen.  Nu dan, zonen, luistert naar mij, want welzalig zijn zij die mijn wegen bewaren. Spr. 8:23-32.Zoals Eva vlees van Adams vlees en been van zijn gebeente is, zo is ook de gemeente van Christus vlees en gebeente van Christus. Adam zei, toen God van zijn rib Eva had gemaakt:

Dit is nu eindelijk been van mijn gebeente en vlees van mijn vlees. Gen. 2:23.Er was een verlangen in Adam om zijns gelijke te vinden. Onder de dieren kon hij niemand vinden die hij mannin kon noemen. Zij was in Adam toen hij nog alleen was, want zij bevond zich in zijn vlees en gebeente. Maar toen werd zij afgescheiden als een mannin. Zo waren ook wij voor de grondlegging der wereld in Christus, maar wij moeten tot een mannin voor Hem worden gemaakt.

Onder alles wat door Hem en voor Hem is geschapen, kan niets Christus zó bevredigen als zijn bruid, over wie Hij kan zeggen:

Dit is nu eindelijk been van mijn gebeente en vlees van mijn vlees. Hij heeft haar in de geest gezien en Hij kende haar al voor de grondlegging der wereld. Hij zegt tegen haar: Nu dan, zonen, luistert naar mij, want welzalig zijn zij die mijn wegen bewaren. Dit zegt Hij opdat wij heilig en onberispelijk zullen zijn voor zijn aangezicht. Bruid en bruidegom moeten dezelfde vorming ondergaan. De Heilige Geest is hun leraar en opvoeder.





Het welbehagen van zijn wil




In liefde heeft Hij ons tevoren ertoe bestemd als zonen van Hem te worden aangenomen door Jezus Christus, naar het welbehagen van zijn wil (Noors: naar de vrije raad van zijn wil). Vs. 5.Zoals een jonge man in liefde uit vrije wil zijn vrouw kiest, heeft ook God uit vrije wil ons tevoren ertoe bestemd als zonen van Hem te worden aangenomen door Jezus Christus.

Omdat de uitverkiezing van God volgens zijn vrije wil is, is ook van onze kant de gehoorzaamheid en groei uit vrije wil. Zalig is dan ook ieder die zich verdiept in de volmaakte wet der vrijheid en daarbij blijft. De uitverkiezing geschiedt in vrijheid, en de uitverkorene neemt de uitverkiezing in vrijheid aan. In dezelfde vrijheid wordt onze roeping en verkiezing bevestigd.

De vrije raad van Gods wil maakt een einde aan het verduisterde verstand. Waar de vrije raad van zijn wil geopenbaard wordt, lossen de moeilijkheden op. Gods licht schijnt helder, en in deze raad wordt Gods wil geopenbaard tot onze heiligmaking, en wij worden gevoed en gesterkt en groeien in deze vrije wil van God op tot mannen in Christus.

De wet heeft Hij niet gegeven uit vrije wil, maar als een onvermijdelijk gevolg van de overtredingen. De wet tuchtigt tot Christus, maar in Hem leven wij in vrijheid. Evenwel worden er in deze vrijheid in Christus verschillende resultaten bereikt. Hoe meer iemand moeite doet om zijn vrije wil te leren kennen, des te meer komt hij in het bezit van zijn Geest van raad en sterkte, en des te meer wijsheid en vrijheid krijgt hij.





Wij worden gevormd tot zijn lof




 tot lof van de heerlijkheid zijner genade, waarmede Hij ons begenadigd heeft in de Geliefde. Vs. 6.Het is de bedoeling dat het volk dat Hij vormt, zijn lof niet alleen verkondigt, maar tot zijn lof is, leeft en zich beweegt. Hun heerlijkheid moet uitdrukken hoeveel heerlijker Hij is, die hen gevormd heeft.

Let wel dat we tot lof zullen zijn van

de heerlijkheid zijner genade. Niemand kan God zien en leven. De heerlijkheid zijner genade is als de stralende en levenwekkende kracht van de zon der gerechtigheid, die door zijn Zoon Jezus Christus in ons werkt. Op hetzelfde moment dat de heerlijkheid zijner genade geopenbaard wordt, wordt onze ellende onthuld. Het verschil tussen Hem en ons wordt schrijnend, en als gevolg daarvan wordt door al mijn ellende de heerlijkheid zijner genade bij uitstek heerlijk.



Indien de waarachtigheid Gods door mijn leugen des te overvloediger is gebleken tot zijn heerlijkheid, waarom word ik dan nog als zondaar geoordeeld? Rom. 3:7. Mijn leugen doet Gods waarachtigheid nog helderder schijnen, en mijn zonde maakt zijn genade nog rijker. Ja, die drijft het zelfs zo ver door, dat die mij opvoedt om godvruchtig en bezadigd in deze wereld te leven, ondanks alle geneigdheden in tegengestelde richting. Denkt u niet dat we onder dit alles tot lof van de heerlijkheid zijner genade worden?





Vergeving van zonden




In Hem hebben wij de verlossing door zijn bloed, de vergeving van de overtredingen, naar de rijkdom zijner genade,welke Hij ons overvloedig heeft bewezen in alle wijsheid en verstand. Vs. 7-8.Het bloed heeft een dubbele functie: het bevrijdt ons van de zonden waaronder wij gebukt gingen, en het verlost ons van onszelf om voor Christus te leven.

Wij weten wel wat het inhoudt om vergeving van zonden te ontvangen, maar wij hebben er vast niet zoveel over nagedacht dat dit naar de rijkdom zijner genade en in alle wijsheid en verstand is gebeurd? Wij zijn zogezegd tevreden met de uitwerking van vergeving van zonden, maar onderzoeken niet zozeer hoe het toch mogelijk is, dat een rechtvaardig God werkelijk wil en kan vergeven.

Jezus heeft in de Geest gewandeld en door een eeuwige Geest zichzelf geofferd. Hij had een lijfspreuk tegen alles wat verzoeking genoemd wordt, namelijk: Nee! Op deze manier heeft een rechtvaardige geleden voor onrechtvaardigen.

Jezus heeft de zonde in het vlees, die de oorsprong en wortel is van alle zonde, overwonnen, en daardoor macht gekregen over de oorsprong van de zonde, de zonde zelf én de gevolgen ervan. Door deze macht is het aan Hem om wel te vergeven of niet te vergeven. Hij is immers degene geweest die de perskuip alleen heeft getreden en die datgene heeft overwonnen wat maakte dat de wet niets voor elkaar kon krijgen.

De sleutel tot de geheimenissen van Christus is: Christus geopenbaard in het vlees. Dit geheimenis der godsvrucht maakt gesloten deuren open. Voordat de motor werd uitgevonden, was het onmogelijk een vliegtuig in de lucht en een onderzeeër onder water te krijgen, maar met behulp daarvan kon men bereiken wat tevoren onmogelijk was.

Zo is het ook in Christus, we hebben een openbaring in de Geest nodig om verder te kunnen trekken.

De verlossing

door zijn bloed vereist dat het bloed daadwerkelijk heeft gevloeid. Maar degene van wie het bloed heeft gevloeid, is tot heel andere resultaten gekomen dan degene die verlossing door dat bloed krijgt. Er was een bron nodig van genade, van de wederzijdse vrije wil van Gods raad, om de zonde ten bloede toe te weerstaan. Die trouw en volharding kan niet op mindere wijze worden beloond dan met talrijke kinderen die tot lof zijner heerlijkheid worden.De lof zijner heerlijkheid uit zich op twee manieren:

1. degenen die verlost worden

door zijn bloed;2. degenen die verlost worden

door zijn bloed en in zijn bloed.De eerstgenoemden zijn aards, de laatstgenoemden zijn hemels. Maar allen zijn zij tot lof zijner heerlijkheid, afgezien van het verschil dat er bestaat tussen de aardse en hemelse heerlijkheid.

Binnen de hemelse heerlijkheid zijn we tot lof zijner heerlijkheid in die mate waarin we met Hem hebben geleden, evenals de rijkdom zijner genade en wijsheid en inzicht ons persoonlijk bezit wordt en tot lof zijner heerlijkheid wordt in die mate waarin we ons met macht binnendringen in de vrije raad van zijn wil en naar zijn wil gevormd worden.

De genade drijft ons, door het bloed waarmee we verzoend zijn door de dood van zijn Zoon, in het bloed waarin wij verzoend worden door zijn leven. Want het doel is leven. Daarom is de gezindheid van de Geest leven en vrede.





Nieuw bestel: God vat alles samen onder één hoofd, Christus




" door ons in overeenstemming met zijn vrije raad het geheimenis van zijn wil te doen kennen, dat Hij zich in Hem had voorgenomen voor een bestel in de volheid der tijden: om al wat in de hemelen en op de aarde is onder één hoofd, dat is Christus, samen te vatten." Vs. 9-10 (ten dele volgens de Noorse vertaling).Als er staat dat God ons in overeenstemming met zijn vrije raad het geheimenis van zijn wil heeft doen kennen, dan is dat gericht aan mensen die zich in overeenstemming met zijn vrije raad laten bewerken, laten overtuigen en onderricht van de Geest aannemen.

God overtuigt de mens door een beroep te doen op zijn vrije wil. In het hart van de mens ontstaat beraadslaging in hoeverre hij de dingen waarvan de Geest hem overtuigt, zal aannemen. Als we dan naar de vrije raad van ons hart de geheimenissen van Gods wil volgens zijn vrije raad aannemen, dan krijgen we kennis van het bestel van de volheid der tijden, waarin alles onder één hoofd Christus wordt samengevat.

Als twee mensen trouwen, begint er een nieuw bestel.

1Maar de bruid van Christus is in opleiding. Naarmate zij opgroeit naar het hoofd, krijgt zij kennis van het nieuwe bestel. Zij overlegt in de geest met haar bruidegom hoe alles moet gaan. Die wederzijdse vrije wil maakt het interessant, de bruidegom vertelt zijn bruid de diepste geheimen van dit bestel.De bruid ontstaat en groeit in het verborgene en krijgt die kennis in het verborgene. Zij ontstaat naar Gods geheime vrije wil en zijn scheppende macht.

Zij groeit op in de massa, maar haar geest is niet in de massa. Terwijl de massa druk bezig is met het verzamelen van eten, drinken en kleding, heeft zij voedsel dat niemand kent. Haar daden zijn het blinkend en smetteloos fijne linnen, die zij krijgt om zich mee te kleden. Op. 19:8. De goddeloze wereld begrijpt niet wat er, vlak voor haar ogen, in het verborgene geschapen en gevormd wordt daar in die verstandhouding volgens de vrije raad van zijn wil.

Op de dag dat de bruid voor haar bruidegom openbaar wordt, bekleed met lichamelijke pracht en blinkend fijn linnen, zal Christus kunnen zeggen: Dit is nu werkelijk vlees van mijn vlees en been van mijn gebeente.

Deze twee zijn nu één.Maar niet alleen de bruid en de bruidegom moeten worden samengevat tot één; alles moet worden samengevat onder één hoofd, Christus. Alles in de hemel en op de aarde.

Zoals de wereld er nu uitziet, is zij bij lange na niet samengevat tot één in Christus. De mensen worden door Satan misleid en kunnen de dingen van God niet begrijpen. Ze zijn ver weg en kunnen de vrije raad van zijn wil niet begrijpen. Zij hebben hun hard verhard, en dat werkt als een pantser tegen het begrip van goddelijke dingen.

Maar al hebben de mensen geen inzicht in Gods plannen en zijn nieuwe bestel, zij zijn wel voorwerp van zijn plannen. God zal iedereen geven naar zijn werken. Een boos werk kan alleen gedaan worden door een boos mens, en goede werken worden gedaan door goede mensen.



"Hij zal de schapen zetten aan zijn rechterhand en de bokken aan zijn linkerhand. Dan zal de Koning tot hen die aan zijn rechterhand zijn, zeggen: Komt, gij gezegenden mijns Vaders, beërft het koninkrijk dat u bereid is van de grondlegging der wereld af. Dan zal Hij ook tot hen die aan zijn linkerhand zijn, zeggen: Gaat weg van Mij, gij vervloekten, naar het eeuwige vuur dat voor de duivel en zijn engelen bereid is." Matt. 25.Deze scheiding is een onderdeel van het bestel. Iedereen wordt daar geplaatst waar hij behoort te zijn. De mensen aan zijn linkerkant dachten van zichzelf dat ze veel goeds hadden gedaan, en degenen aan zijn rechterkant waren gewend te horen dat ze niets goed deden. Dat was hun in het bloed gaan zitten, zodat ze ook nu niet konden toegeven dat ze iets goeds hadden gedaan.

God maakt de schapen en de bokken tot één in Christus, door ze een plaats te geven volgens de vrije raad van zijn hart. Die aan zijn linkerkant komen in de vuurzee, die bereid is voor de duivel en zijn engelen. Let op, die is

bereid, en de degene die alles bereidt is God. Die aan zijn rechterkant zullen een koninkrijk erven dat is vóór de grondlegging der wereld voor hen bereid. Nu begrijpen we dat God in het begin, voordat de wereld bestond, in zijn vrije raad, zijn gedachten heeft gevormd over de plaats van enerzijds de slechten en anderzijds de goeden in het nieuwe bestel. De scheiding die er in werkelijkheid is, die zal Hij tot werkelijkheid maken.

God kan niet rusten voordat dit gebeurd is. Wanneer dan alles op de juiste plaats is gezet volgens Gods licht en waarheid, naar zijn rechtvaardig oordeel, dan is alles samengevat onder één hoofd, Jezus Christus, die zelf de waarheid is. Gods wil voegt samen tot één.

Het brengt winst om die wil te gehoorzamen, maar wie zijn eigen weg gaat lijdt verlies. Wie tegen Gods wil ingaat, plaatst zichzelf buiten Hem, en wel op grote afstand. Het is rechtvaardig dat God hem daar laat staan, waar hij zelf heeft gekozen te staan.

Iedereen zal vergolden worden naar zijn daden, binnen het kader van behouden worden of verloren gaan. Ieder wordt daar geplaatst, waar hij in wezen thuis hoort. Dit is het samengevat worden tot één in de waarheid, Christus.

Gezegend bestel! Daar hoef je niet te huichelen en te vleien om meer te lijken dan je waard bent. Zijn lichaam, de gemeente, die een geweldige strijd heeft gestreden tegen alle ongerechtigheid, krijgt nu ook volledige rust in Hem, omdat ieder gerangschikt is waar hij hoort, niet waar hij zelf graag zou zijn. Ook de hel heeft niets tegen dit bestel in te brengen. Elke knie zal zich buigen, ieder op zijn plek, en erkennen dat Jezus Heer is, tot eer van God de Vader.

Hij vat samen onder één hoofd: niet alleen wat op de aarde is, maar ook in de hemel. Het is alom bekend dat op aarde veel te regelen en te ordenen valt, maar het is minder bekend dat er ook in de hemel dingen zijn die te zijner tijd onder één hoofd samengevat moeten worden.

De dienst van de engelen aan ons is afhankelijk van onze vrije raad, Gods vrije raad en het bloed van Christus. De hemel bereikt nooit de volmaakte vrede, zolang Gods wil niet op aarde geschiedt gelijk in de hemel. Je doet de heilige Geest verdriet door deze tegen te staan. Zo is er ook vreugde in de hemel om elke zondaar die zich bekeert. Hieruit blijkt overduidelijk dat de hemel intens geďnteresseerd is in de aarde en in haar verdriet en vreugde deelt. De Geest is van de hemel. Die verenigt zich met het water en het bloed, die van de aarde zijn.

Als het bloed alles en iedereen die zich wil laten reinigen en verzoenen, heeft gereinigd en verzoend, en als iedereen die de verlossing wil verwerpen, deze heeft verworpen, dan heeft God materialen om alles samen te vatten onder één hoofd, Christus.



"In Hem, in wie wij ook het erfdeel ontvangen hebben, waartoe wij tevoren bestemd waren krachtens het voornemen van Hem die in alles werkt naar de raad van zijn wil." Vs. 11.Abraham heeft door geloofsgehoorzaamheid de belofte gekregen, dat hij de wereld zou erven. Rom. 4:13. Voor ons lijkt het net alsof de goddelozen de wereld bezitten, want zij genieten van al haar heerlijkheden en nemen het er goed van, alsof zij eeuwig hier op aarde zullen leven. Maar Abraham erft niet deze wereld, want deze wereld gaat voorbij met haar begeerten. Dat zou een slechte erfenis zijn. Nee, God schept een nieuwe aarde, waar gerechtigheid woont. Abraham, die door geloof gerechtvaardigd is, mag zijn tenten opzetten en zijn erfdeel in bezit nemen op die nieuwe aarde. En niet alleen Abraham, maar ieder die zijn zonden gereinigd heeft in het bloed van het Lam.

Abraham heeft aardse beloften. Het zal heerlijk zijn om op de nieuwe aarde te wonen, want daar zal gerechtigheid wonen! Alle verdriet en pijn zijn dan verdwenen.

Maar God schept niet alleen een nieuwe aarde, Hij schept ook een nieuwe hemel waar gerechtigheid woont. Het land dat wij erven, ligt niet beneden in het Palestina van de Joden. Het ligt in het koninkrijk der hemelen, dat bestaat in gerechtigheid, vrede en blijdschap door de Heilige Geest.

Ons lichaam is het werkterrein voor het werk van God. De werkingen van de Geest brengen wijsheid en kracht, en daardoor worden wij herschapen tot mensen Gods, in staat om de geweldige rijkdommen te beërven, die God voor ons heeft weggelegd.

Hoe groter en rijker de erfenis is, des te groter moet de opleiding van God zijn, nu al terwijl wij nog in ons aardse lichaam zijn. Het licht zelf is niet onze erfenis, maar de erfenis ligt in het licht. Er is veel wijsheid voor nodig om ons goed te gedragen in Gods gemeente hier op aarde, hoeveel temeer dan om op de juiste wijze om te gaan met de hemelse erfenis.

Ons lichaam, en de wijsheid daarin, is zeker de heerlijkste van alle gaven, maar het is niet de erfenis zelf, net zo min als hier op aarde met de erfenis het eigen lichaam wordt bedoeld, als men het over een erfenis heeft.

Als

alle dingen van u zijn, dan is dat alles buiten mijzelf, want ik ben van Christus - en ik kan mij niet in mijzelf verblijden, want zo is de liefde niet. Hieruit concluderen wij dat alle heiligen van ons zijn, alle apostelen en profeten; ja zelfs God en onze Here Jezus Christus zijn van ons. Er is maar één persoon die wij niet bezitten: wij bezitten onszelf niet, want wij zijn niet van onszelf, maar van Christus, evenals Hij God toebehoort.Als personen met zoveel wijsheid zijn gevormd, en zo vol van heerlijkheid zijn, dan moet alles wat voor deze heerlijke wezens geschapen wordt wel vol zijn van heerlijkheid.

Wij kunnen onze erfenis waarderen in die mate waarin wij verstand en inzicht hebben om haar waarde te kunnen beoordelen. Maar deze wijsheid en dit inzicht is individueel en berust op persoonlijke trouw en gehoorzaamheid in dit leven.



1In de Noorse bijbelvertaling is het woord voor "bestel" hetzelfde als "huishouding", vandaar dit voorbeeld van een echtpaar. Wij denken bij "huishouding" alleen aan het besturen van de gang van zaken in een gezin, maar in Ef. 1:9-10 gaat het om Gods "huishouding" om alles te regelen met Christus als hoofd.





Uitverkoren dienaren




Wij hebben het erfdeel ontvangen, waartoe wij tevoren bestemd waren. Terwijl Saulus van Tarsus nog vol dreiging en moord tegen de discipelen onderweg was naar Damascus, werd hij omringd door een stralend licht uit de hemel. Dat licht was zo fel, dat hij drie dagen lang blind was, en al die tijd at hij niet en dronk hij niet. Door een visioen stuurde God toen Ananias naar hem toe om hem de handen op te leggen, zodat hij zijn gezicht terugkreeg. Maar voordat dit gebeurde, zei Ananias:

Here, ik heb van velen over deze man gehoord, hoeveel kwaad hij uw heiligen te Jeruzalem aangedaan heeft; en hier heeft hij volmacht van de overpriesters om allen die uw naam aanroepen, gevangen te nemen. Maar de Here zei tot hem: Ga, want deze is Mij een uitverkoren werktuig om mijn naam te brengen voor heidenen en koningen en de kinderen Israëls  Hand. 9:13-15.God kende Saulus van Tarsus al toen hij nog zo furieus was tegen de heiligen. Hij had hem al uitverkoren, hij had hem gevormd tot het werktuig dat hij moest zijn. Maar in ongeloof ging Saulus de verkeerde weg.

God wist dat hij in Saulus een man had in wiens geest geen bedrog was, dat hij geen laf en slap man was. Er waren immers massa's christenen in die dagen, maar niemand werd uitverkoren tot deze geweldige, onverschrokken dienst dan alleen Saulus van Tarsus. Hij was zo waarheidsgetrouw, dat hij Gods woord kon uitvoeren. Daarom zei de Here, die hem van tevoren kende:

Ik zal hem tonen hoeveel hij lijden moet ter wille van mijn naam.God kan niet zomaar iedereen tot grote werken uitverkiezen, want op de dag dat God hun wil tonen hoeveel zij moeten lijden voor de naam van Jezus, laten zij het afweten. Nog nooit heeft iemand licht en wijsheid van God gekregen zonder beproevingen en lijden. Zulke beproefde mensen houden stand in de strijd en zijn geschikt om aanvoerders te zijn voor het volk des Heren.

Over Jakob en Ezau staat er:

Want toen de kinderen nog niet geboren waren en goed noch kwaad hadden gedaan - opdat het verkiezend voornemen Gods zou blijven, niet op grond van werken, maar op grond daarvan dat Hij riep - werd tot haar gezegd: De oudste zal de jongste dienstbaar zijn, gelijk geschreven staat: Jakob heb Ik liefgehad, maar Esau heb Ik gehaat. Rom. 9:11-13.Gods Geest - de Geest der waarheid - grijpt nooit mensen met geweld, maar overtuigt en wijst terecht. Om deze zachte stem diep in het hart te kunnen horen is een grondige liefde tot de waarheid nodig. God wist van tevoren dat Ezau iemand was die Gods Geest weerstond, dat hij zijn eerstgeboorterecht verachtte enz., daarom haatte God hem, zelfs vóór hij geboren was.

Hij kent en oordeelt de verborgen raad in de harten van de mensen, zelfs voordat zij uit de moederschoot komen.

En naar die voorkennis zijn wij uitverkoren om tot lof van zijn heerlijkheid te zijn. Daarom moeten wij nu onze roeping en verkiezing bevestigen.

En door de genade waarin wij staan, ligt alles in onze macht. Als we zelf diep het koninkrijk van God willen binnendringen, kunnen we dat. Wat dit betreft leven we volgens de volmaakte wet der vrijheid.

De dromen van Jozef waarin de zon, de maan en elf sterren voor hem bogen, laten zien dat God hem had uitverkoren om Israël te verlossen tijdens een grote hongersnood.

David was door z'n gevechten met leeuwen en beren toebereid op het gevecht met Goliat. Daarom zegt hij ook:

God die mij gered heeft uit de klauwen van leeuw en beer, Hij zal mij ook redden uit de hand van deze Filistijn. God had hem al bij zijn geboorte voor zijn eigen werk uitverkoren en had zijn handen van jongs af geoefend voor de strijd. Daarom kon Chusai, toen hij Absalom raad gaf, van de oude David zeggen: U weet dat hij al sinds zijn jeugd een krijgsman is; hij zal het volk geen rust gunnen. 2 Sam. 17:8.En tegen Jeremia zegt God:

Eer Ik u vormde in de moederschoot, heb Ik u gekend, en eer u voortkwam uit de baarmoeder, heb Ik u geheiligd; tot een profeet voor de volkeren heb Ik u gesteld. Jer. 1:5.

De oudsten van Israël kwamen bijeen, ze gingen naar Samuël in Rama en zeiden tegen hem: Zie, u bent oud geworden en uw zonen wandelen niet in uw wegen; stel nu een koning over ons aan om ons te richten, net als bij alle andere volken. Toen zij zeiden: Geef ons een koning om ons te richten, mishaagde dat aan Samuël. De Here zei tot Samuël: Luister naar het volk in alles wat zij tot u zeggen, want niet ú hebben zij verworpen, maar Mij hebben zij verworpen, dat Ik geen koning over hen zou zijn. 1 Sam. 8:1-4. Zo zijn de mensen altijd al geweest. Ze wilden een koning hebben, omdat al die andere volken ook een koning hadden. Het betekende een kruis, anders te zijn dan alle anderen. Ze kregen inderdaad een koning, maar niet overeenkomstig Gods wil: het goede en welgevallige. God koos een man overeenkomstig hun eigen visie op koninklijke waardigheid, want Saul was jong en knap.

Onder de Israëlieten was er niemand zo knap als hij, hij stak een hoofd uit boven al het volk. 1 Sam. 9:2. Maar we weten hoe het met Saul is gegaan. Toen het erom ging stand te houden, is hij gevallen. Israël had God geprikkeld door een koning te willen hebben en Hij koos er voor hen één zoals zij zelf waren. Op de duur kwamen ze met hem beschaamd uit.

Zo kiest God een Farao om zijn kracht te tonen, en een Judas om de valsheid van de mens te illustreren. Alles gebeurt met het doel dat God uiteindelijk zal worden verheerlijkt.

Naar Gods wijze raad ligt het erfdeel in het licht, in het oordeel. Daarom wordt ook Gods erfdeel, het uitverkoren volk dat zijn eigendom is, gevormd en toebereid tot dienstbetoon in het oordeel.





Het werkstuk is tot eer van zijn maker




Opdat wij zouden zijn tot lof van zijn heerlijkheid, wij die reeds tevoren onze hoop op Christus hadden gebouwd. Vers 12. Een kunstenaar krijgt eer van zijn werk. Hoe mooier het is uitgevoerd, des te bekwamer is de kunstenaar. Een zondaar, uit genade verlost, vervuld met Gods Geest en gevormd naar het beeld van zijn meester, is een kunstwerk zonder weerga. Hoe meer goddelijke natuur en deugden van Christus iemand in bezit krijgt, des te meer wordt God door hem geëerd.

God heeft de verborgen wijsheid Gods, een geheimenis, van eeuwigheid voorbeschikt tot onze heerlijkheid. 1 Kor. 2:7. Door middel van de gemeente zal nu Gods veelkleurige wijsheid bekend worden aan de overheden en machten in de hemelse gewesten, naar het eeuwige voornemen dat Hij in Christus Jezus, onze Here, heeft uitgevoerd. Ef. 3:10-11.

Wij zijn het materiaal, Hij is de kunstenaar. De weerstand in dit materiaal zit in onze wil. Is onze eigen wil sterker dan de wil van God, dan vergaat het ons als leem in de hand van de pottenbakker: het breekt en er moet een andere pot van worden gemaakt. Dus hoe eerder wij leren zeggen: Niet mijn wil, maar uw wil geschiede, des te eerder worden wij naar zijn beeld gevormd, tot lof van Hem die ons geschapen heeft.





Tegen hoop met hoop


De apostel zegt:

"wij die reeds tevoren onze hoop op Christus hadden gebouwd." Maar wij bouwen onze hoop toch nog steeds op Hem? Ja, wij hopen nog steeds op Hem. Maar in de hoop vindt er al verlossing plaats tijdens onze vorming naar zijn beeld, naarmate de dood van Christus in ons werkt en wij de in die hoop nagejaagde gerechtigheid in Christus bereiken. Tijdens onze wandel maakt de hoop niet beschaamd, en evenmin maakt de uiteindelijke vervulling van de hoop ons beschaamd op de dag dat wij Hem gelijk zullen zijn en Hem zullen zien zoals Hij is. Tijdens onze wandel vindt de hoop verlossing in het geloof. Als het geloof komt, kunnen we zeggen, heeft de hoop niet beschaamd gemaakt. Toch is in deze aardse tent het geloof op zich ook hoop, een hoop die met volle zekerheid de verwezenlijking verwacht van de heerlijkheid die we in de geest al hebben. Nu is dit leven verborgen, maar eens zal het voor iedereen zichtbaar zijn.



Abraham heeft tegen hoop met hoop geloofd, dat hij een vader van vele volken zou worden. Rom. 4:18.2 "Met hoop" geloven we op grond van een belofte, maar toen het beloofde kwam en ons werd gegeven door de bevrijding en verlossing in het bloed van Christus, toen verdween het "met hoop" en dat werd vervangen door "Christus in u, de hoop der heerlijkheid". Door het bloed van Christus wordt ons leven, onze ziel, uitgegoten in de dood. Daardoor wordt onze menselijke geest vrijgemaakt van het vlees en door de tweede Adam levend gemaakt. Daardoor krijgen we een totale rust in de geest en bereiken we de hoop waarop we "met hoop" hadden gehoopt.



"Want door het geloof verwachten wij in de geest datgene, waarop de gerechtigheid ons hoop geeft." Gal. 5:5 (Noors). De eerste hoop geeft ons deel aan het werk van Christus vóór ons, de laatste aan zijn werk in ons. Want wat voor ons is gedaan zal ook altijd, door krachtige leiding van de Geest en door gehoorzaamheid des geloofs, in ons gebeuren. Als we nu uit het geloof gerechtigheid hebben gekregen, verwachten wij in de geest nog datgene waarop die gerechtigheid ons hoop geeft. Hoe meer door geloof bereikte gerechtigheid, des te groter en heerlijker hoop. Maar de hoop maakt niet beschaamd!



2De uitdrukking "tegen hoop" (zoals het in Rom. 4 in de Noorse bijbelvertaling staat) is gemakkelijker te begrijpen als we denken aan hoop in de zin van verwachting. Het woord "hoop" heeft in het Noors meer dan bij ons de inhoud van "verwachting". Tegen alle verwachting in is Abraham blijven verwachten dat hij een zoon zou krijgen.





Het zegel




In Hem zijt ook gij, nadat gij het woord der waarheid, het evangelie uwer behoudenis, hebt gehoord - in Hem zijt gij, toen gij gelovig werdt, ook verzegeld met de heilige Geest der belofte, die een onderpand is van onze erfenis, tot verlossing van het volk dat Hij zich verworven heeft tot lof zijner heerlijkheid.Het evangelie waardoor wij behouden worden -

het evangelie uwer behoudenis - bestaat uit het woord der waarheid. In den beginne was het woord bij God, maar het is vlees geworden en het heeft onder ons gewoond. Het woord is nog steeds bij God, de goddeloze heeft er geen deel aan.

Nu wordt Gods woord verkondigd. Daardoor plant de Geest der waarheid het woord dat bij God is, in ons hart. Als wij dit woord gehoorzamen, wordt het ook vlees in ons, en het blijft in ons.

Het woord gaat samen met het zegel van de Heilige Geest, want woord en Geest zijn niet te scheiden. Als het woord des geloofs gehoorzaamheid bewerkt, gaat de scheppende macht ervan heel ons leven beďnvloeden en het in orde brengen volgens Gods plan.

Het woord blijft alleen, totdat het in ons hart samengaat met het geloof. Hieruit komt de verloving voort van ons hart met de bruidegom van onze ziel. Wij worden vlees van zijn vlees en been van zijn gebeente.

Zodra het woord in ons hart met geloof gepaard gaat, begint het bloed van Christus ons te reinigen van de erfzonde. Het woord is door de Heilige Geest in ons hart geplant, en deze Geest verlaat ons niet zolang het woord der waarheid in ons blijft. Die twee zijn niet te scheiden. Dat is het zegel.

Het woord brengt alle beloften en heel de erfenis in het licht met zich mee. Nu wij door het geloof met het woord zijn verbonden, zijn wij mede-erfgenamen van het woord voorzover wij dat hebben aangenomen en in ons laten werken.

God laat ons niet als wezen achter, de Geest der waarheid blijft eeuwig bij ons. De Geest der waarheid echter staat in verbinding met het woord: Hij zal uit het zijne nemen en het ons verkondigen. Evenals nu alle dingen door het woord geworden zijn en zonder dit geen ding geworden is, zo worden ook wij door dit woord - namelijk Jezus Christus - tot een nieuwe schepping gevormd. We krijgen goddelijke natuur. 2 Petr. 1:4. Als zodanig worden wij tot lof van zijn heerlijkheid.





De Geest van wijsheid en van openbaring




Daarom houd ook ik, gehoord hebbende van uw geloof in de Here Jezus en van uw liefde tot al de heiligen, niet op te danken, u gedenkende bij mijn gebeden, opdat de God van onze Here Jezus Christus, de Vader der heerlijkheid, u geve de Geest van wijsheid en van openbaring om Hem recht te kennen. Vers 15-17.Wat is eigenlijk de Geest van wijsheid en van openbaring, waaraan het de Efeziërs ontbrak ondanks hun geloof, ondanks hun liefde tot al de heiligen en hoewel zij het zegel van de Heilige Geest gekregen hadden?

Als Gods liefde die door de Heilige Geest in ons hart is uitgestort, zoveel wederliefde tot God heeft bewerkt dat wij naar zijn wil en wegen gaan vragen, dan krijgen wij oog voor de eerste geboden van de wijsheid. Want hieraan merken wij of we God liefhebben: dat wij zijn geboden houden.

Gods Geest brengt onuitsprekelijke vreugde in ons hart. Zo'n blijdschap zou voor ons een sterkte moeten zijn om moeilijkheden te overwinnen. Maar nu begaat men vaak de afschuwelijke fout zich in de blijdschap te verheugen om de blijdschap zelf, terwijl we ons te allen tijde

in de Here moeten verblijden, niet in de blijdschap. En dan gaat de blijdschap weg, want die heeft zijn bron niet in zichzelf, maar in de Here. De Geest verwijst naar de Here, want hij neemt uit wat van Hem is en dat deelt hij mee aan ons. Joh. 16:13-14. Als het hem niet mogelijk wordt gemaakt ons iets van Jezus' kennis en wijsheid mee te delen, dooft hij op de duur uit, want hij spreekt niet uit zichzelf. De Geest moet ons kennis van God kunnen meedelen, willen er uit ons binnenste stromen van levend water vloeien. Gehoorzaamheid aan het geloof brengt kennis van God met zich mee. Gehoorzaamheid des geloofs maakt dat wij dichtbij komen door het bloed van Christus. Gehoorzaamheid reinigt, en de reinen van hart zullen God zien.



Wie mijn geboden heeft en ze bewaart, die is het die Mij liefheeft; en wie Mij liefheeft, zal geliefd worden door mijn Vader en Ik zal Hem liefhebben en Mijzelf aan hem openbaren. Joh. 14:21. Hier zien we duidelijk, wie openbaring van Gods Geest krijgt en wie door God

geliefd wordt. Tegenstand tegen Gods geboden schept afstand, maar gewilligheid en gehoorzaamheid brengen ons dichterbij. Om te kunnen horen moet je dichtbij zijn. Iemand die luistert is nog eens iemand om van te houden! Die heeft ook voedsel voor veel anderen. Wie een oor heeft om mee te luisteren, die hore wat de Geest tot de gemeente zegt. Als je luistert, is de Geest blij, is Jezus blij, is de Vader blij en zijn de heiligen blij. Je bent als een steeds gedekte tafel waaraan ieder oprecht hart zich aan Gods goedheid en waarheid kan verzadigen. Aan wie heeft zal nog meer gegeven worden. Want hoe meer voedsel je geeft, des te meer vraag je, en God zal in al onze behoeften naar zijn rijkdom altijd heerlijk voorzien. Wat dat betreft leven wij volgens de volmaakte wet van de vrijheid bij een altijd stromende bron.



Zalig de man die welgevallen heeft aan de wet des Heren, en die overpeinst bij dag en bij nacht. Psalm 1:1-2. Dit gaat niet zonder dat je je leven ook ernaar inricht. Zulke mensen moeten wel openbaringen krijgen, want voor hen kan God niet verborgen houden wat zij zoeken. Deze lieflijke, bloeiende bomen, die op tijd hun vrucht geven - hun moet alles wat zij ondernemen, gelukken.Als je je verdiept in Gods wet, kom je zowel gerechtigheid als ongerechtigheid tegen. Maar de waarde van de gerechtigheid wordt in de wet des Heren zó duidelijk benadrukt boven die van de ongerechtigheid, dat je wel genoodzaakt wordt gerechtigheid lief te hebben en ongerechtigheid te haten. Dat heeft onze geliefde Here Jezus ook gedaan, en Hij werd gezalfd met vreugdeolie boven zijn deelgenoten.

Die vreugdeolie zullen ook wij krijgen, als alles wat we doen ook lukt. Zodoende neemt de liefde tot God toe, en we gaan nog nauwkeuriger zijn geboden onderhouden. De liefde van de Vader en Zoon neemt daardoor nog meer toe. Zij komen tot ons met weer nieuwe schatten, opgegraven uit de meest geheime en bedekte plaatsen.

Als wij ons door de Geest reinigen in het bloed, en vragen om wijsheid en roepen om inzicht, dan zullen wij al gauw de vruchten daarvan eten.

Welzalig de mens die wijsheid vindt, de mens die verstandigheid verkrijgt, want wat zij opbrengt, is beter dan de opbrengst van zilver, wat zij doet gewinnnen is beter dan goud. Zij is kostbaarder dan koralen, al wat gij kunt begeren, kan haar niet evenaren. Lengte van dagen is in haar rechterhand,in haar linkerhand rijkdom en eer. Haar wegen zijn lieflijke wegen, al haar paden zijn vrede. Spreuken 3:13-17.Ga uit de massa vandaan tot Hem, buiten de legerplaats. Daar zul je de stem horen van Hem die vanuit de hemel spreekt.

Steek uw voeten in haar boeien en in haar halsboei uw hals. Neem haar op uw schouder en draag haar, en verzet u niet tegen haar banden. Kom tot haar met heel uw ziel en volg haar wegen met al uw kracht. Speur haar op en zoek haar, dan zal zij u bekend worden. Hebt u haar in uw macht, laat haar dan niet meer los! Want tenslotte zult u rust bij haar vinden, en zij zal voor u in vreugde veranderen.. Dan worden haar boeien voor u een krachtige bescherming en haar halsboei tot een prachtige halskraag. Gouden versiering is op haar, haar banden zijn een weefsel van purper. Als een prachtig gewaad zult haar aandoen en als een vreugdekrans zult u haar opzetten. Jezus Sirach 6:24-31.De wijsheid kom je niet zo vaak tegen in deze tijd. Zelfs onder christenen is zij nauwelijks bekend. Kon ik er maar een paar tot bezinning brengen, zodat ze de wijsheid lief kregen, dan was er al veel gewonnen. Een klas met onoplettende leerlingen kan best een tijdlang een goede leraar hebben, maar als ze niets willen leren, hebben ze aan de leraar niets. Zo kun je ook Gods Geest hebben gekregen, de uitnemende leraar der gerechtigheid, zonder te luisteren en gehoorzaam te zijn.

De Geest des Heren twist niet eeuwig met de mensen. Hij trekt zich dan terug en openbaart zich aan wie het wel waard is.

In de wijsheid is 

een geest die verstandig is en heilig, enig in zijn soort, veelvoudig, subtiel, beweeglijk, helder, klaar, onbesmet, helder, onkwetsbaar, met liefde tot het goede, scherp, standvastig, onwankelbaar, veilig, onbezorgd, alvermogend, alles overziende en alle geesten doordringende: de verstandige, de reine en de meest subtiele. De Wijsheid van Salomo 7:22-23. Heerlijke wijsheid! Christus is Gods wijsheid, die schept en met macht over alles heerst. Wie raad vindt van zijn raad en licht zoekt in zijn licht, zal weldra over zijn vijanden heersen.

Heb je je met je hele hart tot de Geest gewend om daarin te zoeken? Zo niet, begin daar dan nu meteen mee. Je zult meer ontvangen dan je je ooit had kunnen voorstellen of waarvoor je ooit had weten te bidden. Een goede, gestampte maat zul je krijgen. Wat een heerlijk lot voor een mensenkind.

De doop met de Geest en de inhoud van de Geest zijn twee heel verschillende dingen. Zijn inhoud doet je waarde als mens toenemen, zodat je waarde van één kan toenemen tot die van meer dan tienduizend, zoals David temidden van de Israëlieten. Als je gehoorzaamt en gelooft, dring je door tot de bedoeling van de Geest. De Geest is zelf een graver, want hij doorzoekt de diepten van God. Als je je in de Heilige Geest gaat verdiepen, zal Hij je al snel de geheimenissen van Christus binnenvoeren. Hij zal je dingen vertellen, die je nog nooit van een preekstoel of podium hebt horen verkondigen.

Door het inzicht dat de Geest je geeft, zul je weldra een vreemdeling en buitenstaande worden voor de kinderen van je moeder. Ze zullen over je praten en bang voor je zijn alsof je de bestaande orde verstoort, ondanks dat je voor jezelf weet dat je hun het allerbeste gunt. Dat komt allemaal doordat je in het bezit bent gekomen van een scheppingsleven dat alles in de juiste orde brengt.

Je botst met het gangbare patroon en met persoonlijkheden die hun positie meer ontlenen aan begaafdheid dan aan wijsheid en kracht om bolwerken te kunnen afbreken en alles in de juiste orde en op hun eigen plaats te zetten.

Keer op keer zijn grote vorsten van grote rijken ten onder gegaan, doordat ze het niet de moeite waard hadden gevonden om God te kennen. Volken zijn in de grootste ellende terechtgekomen doordat ze meer op mensen en hun wetenschap hebben vertrouwd dan op de God die een arm man zoveel wijsheid kan schenken, dat hij een hele stad kan redden.

Wetenschap werkt met het zichtbare en onderzoekt de materie op een menselijke manier. De wijsheid, die datgene wat de wetenschap onderzoekt zelf geschapen heeft, kent zowel het geschapene als de onderzoekers ervan. Daarom kan God in zijn wijsheid de wijze van deze wereld in zijn dwaasheid aanpakken.





De kracht van de wijsheid


Als je de wijsheid aanneemt, zul je weldra een product van haar behandeling zijn. Je leven en je wezen zal zijn als de wet van God, die alleen al door haar tegenwoordigheid de onheiligen bindt en hen in de slavernij brengt, waarin ze thuishoren. Het vlees voelt zich in de tegenwoordigheid van de wijsheid veroordeeld en al z'n kunstgrepen kunnen de doordringende blik van de wijsheid niet ontwijken. Daarom ook noemt men wijsheid slavernij, en dwaasheid vrijheid. Want in de dwaasheid kan het vlees heer en meester zijn zonder de dwangbuis van de wijsheid te voelen.



Jozef werd als slaaf verkocht, men knelde zijn voeten in boeien, hij kwam in de ijzers... Psalm 105:18. Gods wijsheid bewerkte Jozef en maakte hem geschikt voor een grote taak. Wel waren het mensen die zijn voeten in boeien knelden en zijn ziel in ijzers, maar dat gebeurde opdat hij, als hij later in zijn leven anderen in boeien en ijzers zou slaan, hierin beproefd zou zijn. Men knelde Jozef in boeien

 tot de tijd, dat zijn woord uitkwam, de uitspraak des Heren hem in het gelijk stelde. De koning zond heen en liet hem los, de heerser der volken maakte hem vrij. Hij stelde hem tot heer over zijn huis, tot heerser over al zijn bezit, om zijn vorsten te binden naar zijn goeddunken, en zijn oudsten leerde hij wijsheid. Psalm 105:19-22.Farao had vorsten onder zich. Die kon hij maar moeilijk in de hand houden, omdat zijn oudsten of raadgevers onvoldoende wijsheid hadden om hem zó goede raad te geven, dat hij de onder hem staande vorsten in toom kon houden. Maar nu had hij in Jozef een man gevonden, die kans zag naar zijn goeddunken de vorsten te laten inbinden, en genoeg inzicht had om Farao's oudsten wijsheid te leren.

In het nieuwe verbond werkt de wijsheid op precies dezelfde manier. De apostel Paulus zegt:

Want de wapens van onze veldtocht zijn niet vleselijk, maar krachtig voor God tot het slechten van bolwerken. 2 Kor. 10:4.De meeste godsdienstige groeperingen van tegenwoordig worden door niet zo geestelijke personen geleid. Die moeten hun waardigheid dus verdedigen met bolwerken en gedachteschansen. Als iemand dan door wijsheid en kracht van God die bolwerken afbreekt en die gedachteschansen omverhaalt, wordt hem verzocht hun groep te verlaten. Dat is hun enige redding. Daarom zegt Jezus ook: Men zal u uit de synagoge bannen.

Maar Paulus

slechtte zulke redeneringen en elke schans, die opgeworpen werd tegen de kennis van God, en bracht elk bedenksel als krijgsgevangene onder de gehoorzaamheid aan Christus. Vs. 5.Hij handelde door de wijsheid met dezelfde macht als waarmee Jozef handelde t.a.v. de vorsten van Farao. Maar niet elke synagogevoorganger en niet elke gemeenteoudste wil zijn hals in haar boeien leggen. Dus: weg met de wijsheid en weg met die mensen die haar verkondigen, buiten de legerplaats met ze! - Ja, laten wij maar tot Hem gaan buiten de legerplaats, want wij hebben hier toch geen blijvende stad, maar wij zoeken de toekomstige. Laten we zijn smaad dragen! Hebr. 13:13.

Jezus heeft buiten de poort geleden, hoewel Hij de wijsheid Gods en de Heer der heerlijkheid was. De wijsheid moet ofwel heersen - ofwel óók verworpen worden. Als jij een van de kinderen der wijsheid bent, word ook jij óf geaccepteerd óf verworpen.

Als je wordt geaccepteerd, kun je hen die je accepteren, veranderen naar de wijsheid die je in bezit hebt. Maar als je eruit gegooid wordt, gaat de dwaasheid daar binnen die bolwerken en gedachteschansen maar door, tot de dag waarop alles openbaar wordt voor het aangezicht van Christus.





Verlichte ogen des harten




 u geve verlichte ogen uws harten  Vs. 18.Als ons hart erop is ingesteld om te verstaan, gaan onze ogen open voor innerlijke waarden. Daar ligt,

omstraald door Gods licht en Gods kennis, de erfenis die op ons wacht. Verduisterde ogen zien daar niets van en kunnen zich daarin dus ook niet verheugen.

De engel van de gemeente te Laodicea kreeg de raad om zijn ogen met ogenzalf te zalven om te kunnen zien. Openb. 3:18. Als ogen gezalfd worden, worden ze ook

verlicht, maar ogen kunnen niets bereiken als ze niet ten dienste staan van het hart, daarom staat er:

verlichte ogen uws harten.Nu zal iemand vragen: wie heeft dan verlichte ogen? Waaraan kun je dat zien?

Verlichte ogen heeft diegene die een open en waakzame blik heeft voor de behoeften van ieder afzonderlijk en van de gemeente als geheel. Die met overleg op de beste manier z'n tijd besteedt om zoveel mogelijk uit z'n leven te halen. Die de dwarsdrijvers in de gaten houdt en hun halverwege tegemoet gaat, voordat ze zich in al hun kwaad kunnen ontwikkelen. Die de arme van geest ziet en helpt, temidden van de rijken die geen behoefte hebben aan je hulp. Die let op wie in materieel opzicht arm is, en die helpt als hij z'n nood probeert te verbergen.

Die afstand houdt van wie meelopen om het voordeel. Die ervoor zorgt dat bewonderaars van de grootheid van de wereld in de gemeente hun invloed verliezen, maar tevreden en godvruchtige mensen tot navolgenswaardige voorbeelden worden. Die preeklustige mensen een bit in de mond legt en teruggetrokken mensen naar voren haalt. Die ijdeltuiten ontkleedt en ervoor waakt dat aantrekkelijke mensen niet met hun aantrekkelijkheid pronken. Die afstand houdt van wie hem naar het vlees bewonderen en die geschenken haat.

Die aan hebzuchtigen vrijgevigheid predikt en aan verspillers zuinigheid. Die voor opgeblazen mensen een struikelblok is, en intriges in de geest vangt met het net van de wijsheid.

Die vleselijke verwachtingen teleurstelt. Die vleierij beantwoordt met een koude douche en zuivere liefde met wederliefde. Die niet meer belooft dan wat hij ook nakomt en nauwkeurig let op mensen die beloften hebben gedaan. Als je zelf je schulden aflost en erop toeziet dat degenen met wie je te maken hebt dat ook doen. Als je de schandvlekken bij de liefdemalen onderkent, Judas :12. Als degenen met wie je te maken hebt aanvoelen dat je hen in het oog houdt.

Wie dit allemaal doet, van diegene kan wel gezegd worden dat hij verlichte ogen heeft.

Verlichte ogen van je hart, dat voel je en daardoor lijd je, want nog niet de helft van wat je ziet kun je rechtzetten zodat je hart geheeld kan worden. Bij verlichte ogen beven onheilige mensen en houden dwazen zich maar liever stil.

Geen wonder dus, dat de goddelozen op de dag dat Christus geopenbaard wordt, tegen de bergen en de rotsen roepen:

Val op ons en verberg ons voor het aangezicht van Hem die gezeten is op de troon en voor de toorn van het Lam! Er is nog geen gaatje te vinden, waar zijn verlichte ogen hen niet vinden. Zijn onderzoekende blik doorziet alles en iedereen.Degene wiens ogen gezalfd en verlicht zijn, heeft van zijn hemelse Vader veel als erfenis gekregen.

Overigens heb je niet alleen verlichte ogen nodig bij het dienen naar buiten toe, maar ook binnen de gemeente: als je je verdiept in de volmaakte wet der vrijheid, in de toekomende dingen en in het volbrachte werk van Christus.





De hoop kennen




 verlichte ogen uws harten, zodat gij weet welke hoop zijn roeping wekt... Vs. 18.Hoop hebben is één ding; de hoop kennen is iets anders. Door de geest van wijsheid en openbaring in combinatie met verlichte ogen van het hart zullen we de hoop kennen. De hoop wordt levend, omdat die iets betreft wat levend is. Het licht van God beschijnt de heerlijkheden en de voorrechten, de verlichte ogen zien het, en het hart gelooft het en hoopt erop.



Christus onder u, de hoop der heerlijkheid. Kol.1:27. Er bestaan niet veel verschillende hopen, zoals er verschillende meningen zijn. Wij zijn geroepen tot de ene hoop van onze roeping. Ef.4:4.Ieder wiens ogen verlicht worden, komt tot dezelfde hoop, ieder in zijn eigen roeping, want er is maar één hoop, omdat er maar één verlosser is, één Heer, één geloof, één doop, één God en Vader van allen.





De heerlijkheid van de erfenis kennen




 hoe rijk de heerlijkheid is zijner erfenis bij de heiligen  Vs 18.De hoop eigent zich de erfenis toe. Verlichte ogen van het hart zien de erfenis, wij bewonderen de grootte ervan, en in het geloof omvatten we die met ons verstand.

De mens is het hoogste van heel Gods schepping. Omwille van hem zijn alle dingen geschapen. Als een van onze geliefden wordt weggenomen, is er groot verdriet. In het eeuwige leven zullen we niet meer gescheiden worden. We krijgen elkaar als eeuwige erfenis in bezit.

Jezus' vreugde was met de mensenkinderen, en om hen verliet Hij zijn heerlijkheid. Nu is zijn vreugde ook onze vreugde geworden. Daarom houden wij van elkaar en daarom proberen wij mensen te winnen. Als God ons tot vissers van mensen maakt, is dat iets natuurlijks, want in de broederliefde gaat de liefde uit naar iedereen.

Jezus is niet blij met zilver, goud en edelstenen. Hij is blij met zijn nieuwe scheppingen, die intelligente wezens vol wijsheid en kennis van God. Hij erft ons, evenals wij Hem gaan erven en met Hem alle dingen.

O, eeuwig met elkaar bij Jezus Christus te mogen zijn! Wat een gemeenschap in de geest met elkaar en met de Vader en de Zoon! De eerste dingen zijn voorbijgegaan, de dood is er niet meer. Alleen maar zorg voor elkaar, iedereen zoekt het beste voor de anderen. Denk je in: een veelzijdig leger te erven van mensen die allemaal het beste met je voorhebben, wezens die leven en handelen in de wetten van de liefde, van die liefde die nimmermeer vergaat en niet zichzelf zoekt. Niemand zegt dat iets zijn persoonlijk eigendom is. Al die anderen zijn onze erfenis, vol heerlijkheid, een erfenis om in alle eeuwigheid te beschermen en te beschutten. Niemand wordt ziek of sterft, ieder heeft eeuwig leven.

Maant de heerlijkheid van deze erfenis ons niet om al in dit leven alle egoďsme te laten varen, zodat we nu al in de ogen van onze broeders hun heerlijke erfenis kunnen zijn?





De kracht van God kennen, die Hij heeft gewrocht in Christus door Hem uit de doden op te wekken




 hoe overweldigend groot zijn kracht is aan ons, die geloven, naar de werking van de sterkte zijner macht die Hij heeft gewrocht in Christus, door Hem uit de doden op te wekken en Hem te zetten aan zijn rechterhand in de hemelse gewesten, boven alle overheid en macht en kracht en heerschappij en alle naam, die genoemd wordt niet alleen in deze, maar ook in de toekomende eeuw. En Hij heeft alles onder zijn voeten gesteld en Hem als hoofd boven al wat is, gegeven aan de gemeente, die zijn lichaam is, vervuld met Hem, die alles in allen volmaakt Vs. 19-23.God wil dat wij inzicht en open ogen hebben voor de overweldigende grootte van zijn kracht aan ons die geloven.

De geweldige kracht die God in Christus heeft gewrocht door Hem uit de doden op te wekken, kunnen we alleen maar leren kennen aan de hand van de werking van zijn opstandingkracht in onszelf.We weten hoeveel we moeten lijden en doorstaan en van hoeveel we naar het vlees afgesneden moeten worden, om tot het opstandingleven te komen.

De Vader heeft dit geweldige werk aan Christus uitgevoerd door de arm van zijn kracht; daarom heeft Hij Hem ook als zijn eer en trots aan zijn rechterhand doen zitten.

Door de opstanding van Christus is de Vader overwinnaar geworden van de machtige eigenwil van de mens. In z'n eigenwil verklaart het ene land het andere land de oorlog. Om deze eigenwil moeten duizenden mensen lijden en sterven. Wat een kracht is het, die te hebben overwonnen!

Wat heeft dit aan Jezus Christus een geroep, tranen en gebed gekost, toen Hij in strijd bad:

 indien het mogelijk is, laat deze beker mij voorbijgaan! Doch niet gelijk ik wil, maar gelijk Gij wilt. Nu worden wij in het lichaam van zijn vlees verzoend door diezelfde ondergang van de eigenwil voor Gods wil, of zoals het heet: door de dood.Omdat de kracht van alle overheid, macht, kracht en heerschappij in de eigenwil gelegen is, is Jezus boven deze machten gesteld, omdat Hij die prijsgegeven heeft.

Toen zei ik: Zie, hier ben ik - in de boekrol staat van mij geschreven - om uw wil, o God, te doen. Hij heft het eerste op, om het tweede te laten gelden. Hebr. 10:7,9.Het is voor God niet zo gemakkelijk om bij de mens de eigenwil weg te nemen en Gods wil daarvoor in de plaats te stellen. Het verschil in kracht tussen deze beide willen is als de kracht van God tegenover die van de mens. Omdat deze wilwisseling volgens de wetten van de vrijheid moet plaatsvinden, begrijpen we wel wat een vrijwillige offers er van onze kant nodig zijn, hoeveel eigenaardige beschikkingen God op onze weg moet sturen, en hoe grote lankmoedigheid Hij moet bewijzen.

Nu heeft God Jezus Christus niet alleen gesteld boven elke naam die genoemd wordt in deze eeuw, maar ook in de toekomende. Dat kon Hij doen, omdat geen andere naam zo'n grote beproeving heeft doorstaan en zo'n grote trouw heeft bewezen.

Geen ander kon dit werk uitvoeren, want de mens was door Satan gevangen genomen en had geen kracht om zich van hem te bevrijden.

De heer en meester van de schepping moest zelf naar beneden komen en de sterke binden om hem vervolgens met al z'n werktuig uit te werpen.

De opstanding van Christus heeft de weg vrijgemaakt voor de opstanding van de gemeente. Ter wille van haar heeft Hij zijn leven gegeven. Maar nu is de natuur er ter wille van de mens, dus als de mens deel krijgt aan de opstanding, is dat met de natuur ook het geval.

Daarom zegt de apostel:

Want met reikhalzend verlangen wacht de schepping op het openbaar worden der zonen Gods. Want de schepping is aan de vruchteloosheid onderworpen, niet vrijwillig, maar om de wil van Hem die haar daaraan onderworpen heeft, in hoop echter, omdat ook de schepping zelf van de dienstbaarheid aan de vergankelijkheid zal bevrijd worden tot de vrijheid van de heerlijkheid der kinderen Gods. Want wij weten dat tot nu toe de ganse schepping in al haar delen zucht en in barensnood is. En niet alleen zij, maar ook wij zelf, wij die de Geest als eerste gave ontvangen hebben, zuchten bij onszelf in de verwachting van het zoonschap: de verlossing van ons lichaam. Rom. 8:19-23.We maken hieruit op dat ons lichaam, dat uit de aarde aards is, het lot van de overige natuur moet delen. Ook wij smachten naar die dag waarop dit vergankelijke onvergankelijkheid zal aandoen en dit sterfelijke onsterfelijkheid zal aandoen. Wij verlangen naar dat zoonschap bij God. Nu zijn wij in den vreemde, ver van de Here, zolang wij in het lichaam ons verblijf hebben. Maar in de herschepping zullen wij Hem gelijk worden, want wij zullen Hem zien zoals Hij is.

Als God nu ons, en daarmee de natuur, hoop heeft gegeven op heerlijkheid, dan houdt dit in dat de macht die ons en de natuur aan de vergankelijkheid had gebonden, overwonnen en vermorzeld is. Als dat niet zo was, zou onze hoop vergeefs zijn.

De kop van de slang is nu vermorzeld, heerschappijen en machten zijn overwonnen. Daarom heeft God Jezus Christus boven alle overheid en macht geplaatst aan zijn rechterhand, om aan te tonen dat Hij gereed staat om Hem nog meer te gebruiken dan tot dusver.

Dit alles heeft Hij voor ons gedaan. O, wat een heerlijk lot in U, onze geliefde Here Jezus Christus! U draagt de naam Meester met ere!





Dood - en levend gemaakt




Ook u, hoewel gij dood waart door uw overtredingen en zonden, waarin gij vroeger gewandeld hebt overeenkomstig de loop dezer wereld, overeenkomstig de overste van de macht der lucht, van de geest die thans werkzaam is in de kinderen der ongehoorzaamheid... Vs. 1-2.De wet zegt: Gij zult niet liegen. Als je dan om jezelf te sparen een onwaarheid zegt, zorg je er daarmee voor dat het oordeel van jezelf wordt afgeleid naar iemand anders of iets anders. Eigenlijk was het de bedoeling geweest dat het oordeel op jou zou inwerken en gerechtigheid zou uitwerken, maar in plaats daarvan wijs je met een leugen het oordeel af, wat hetzelfde is als door een leugen je eigen verlossing afwijzen.

De wet zegt: Gij zult niet stelen. Wie steelt, doet dat om zichzelf te sparen. Hij hoeft dan niet te werken, en leeft op kosten van andermans werk en loon.

Dit alles is zonde en voert tot de dood. Je geweten wordt steeds meer ongevoelig, en op het laatst kun je niet meer verstaan hoe de Geest je overtuigt van zonde, maar ben je dood in je overtredingen en zonden. De begeerte wordt bevrucht en brengt nog meer zonde voort, en het geweten zinkt steeds dieper weg. Zo ga je steeds dieper de dood in.

Deze dood is de verblijfplaats van alle goddeloze mensen. Eens zal de dood in de poel van vuur worden geworpen, Op. 20:14, en daarmee vanzelf ook al degenen die zich daarin bevinden.

Het is dan ook van levensbelang om je met behulp van het evangelie van Christus uit de dood vandaan te komen, uit de macht van de satan. God heeft macht om ons over te brengen in het koninkrijk van de Zoon zijner liefde, uit de dood in het leven, uit de macht van de satan tot God.

De dood is de plaats waar de duisternis heerst, waar de satan de macht heeft, waar de macht der lucht werkzaam is in de kinderen der ongehoorzaamheid.

Het is moeilijk voor te stellen hoe erg dat is. Een afschuwelijke verblijfplaats, waaruit niemand zich zonder het evangelie van Christus heeft kunnen redden.

Al het werk van God is tweeledig: verlossing en verderf. Ieder die naar de begeerten van het vlees leeft en de wil van het vlees en van de gedachten doet, verblijft in de dood. De gezindheid van het vlees is de dood, d.w.z. het wil volledig zijn lusten bevredigen zonder geplaagd te worden door gewetensscrupules.



God echter, die rijk is aan erbarming, heeft, om zijn grote liefde waarmee Hij ons heeft liefgehad ons, hoewel wij dood waren door de overtredingen, mede levend gemaakt met Christus - door genade zijt gij behouden  Vs. 4-5.Het verblijf in de dood onder Satans macht en Gods oordeel is ellendig. Als iemand daar toch nog plezier heeft, dan kan dat doordat Gods beeld nog niet volledig door de dood verwoest is. Maar waar de dood geheerst heeft, is het uit met alle plezier.

Christus is de dood binnengedrongen en

heeft hem die de macht over de dood had, de duivel, onttroond en allen bevrijd die gedurende hun hele leven door angst voor de dood tot slavernij gedoemd waren. Hebr. 2:14-15.Christus heeft dit meesterwerk volbracht door zijn vlees, door zelfverloochening, want de kop van de slang zou door het zaad van de vrouw vermorzeld worden. Dus de mens zou de satan overwinnen, zij het door leiding en kracht van God.

Nu ligt het grote koninkrijk de dood door het werk van Christus onder oordeel en veroordeling. Ieder wordt overtuigd van zonde, gerechtigheid en oordeel. De Heilige Geest dringt binnen in restaurants en danszalen. Hij doet zijn zegje bij kansspelen en drankfestijnen. Niemand kan Hem buitensluiten, omdat Hij gezonden wordt door Christus, die de sleutels van de dood en het dodenrijk heeft. Als het plezier is afgelopen, houdt Hij boetepreken en spreekt krachtiger dan welke dominee ook zou kunnen. Hij tuchtigt de mensen en wijst hun een betere weg. Als iemand wil luisteren, zal God hem of haar door zijn Geest uit de dood leiden.



 en heeft ons mede opgewekt en ons mede een plaats gegeven in de hemelse gewesten in Christus Jezus,

om in de komende eeuwen de overweldigende rijkdom zijner genade te tonen naar zijn goedertierenheid over ons in Christus Jezus. Vs. 6-7.





Gods goedertierenheid over ons in de komende eeuwen


In de dood slaapt men de zware doodsslaap, daarom moet God ons met Christus opwekken. Het is niet zo maar wat om opgewekt te worden met degene die je ziel bemint. Wat is dit een heerlijk ontwaken voor ons die niet anders gewend waren dan de macht en de tirannie van de satan. Nu worden wij opgewekt met Hem, en krijgen wij met Hem een plaats in de hemelse gewesten.

Dat is nog eens iets anders dan met de satan een plaats te hebben in de dood. Geloofd zij God voor zo'n grondige verlossing!

Zoals we door de satan en de wereld getiranniseerd werden en het hoe langer hoe slechter met ons ging, wil God nu in de komende eeuwen omgekeerd naar zijn goedertierenheid aan ons zijn overweldigende rijkdom tonen. Zelf heb ik al iets geproefd van die goedertierenheid die een eeuwigheid lang zal duren. Ik neem aan dat ook u wel een voorproefje van deze overweldigende goedertierenheid hebt ervaren. Heil en goedertierenheid zullen ons volgen al de dagen van ons leven.



Ik zelf zal vóór u uitgaan en de oneffenheden effenen. Koperen deuren zal Ik verbreken en ijzeren grendels verbrijzelen. En ik zal u geven de schatten der duisternis en de rijkdommen der verborgen plaatsen, opdat gij weet dat Ik, de Here, het ben die u bij uw naam riep, de God van Israël. Jes. 45:2-3.Als je, nadat je bent overgegaan uit de dood in het leven, van Satans macht tot God, in diepe duisternis wordt geleid, wees dan niet bang. Hij die licht en duisternis schept, zegt:

De Here heeft gezegd in donkerheid te willen wonen. 1 Kon. 8:12. Maar Hij woont ook in zo'n sterk licht, dat niemand dicht bij Hem kan komen.Als God je de duisternis in leidt, heeft Hij daar een bedoeling mee. Hij heeft namelijk in zijn duisternis een schatkamer vol heerlijke schatten voor je. Maar, zul je zeggen, in de duisternis kan ik deze heerlijke schatten niet vinden. Jawel, want Micha zegt:

Al zit ik in het duister, de Here zal mij tot licht zijn. Micha 7:8.Hij zal je naar verborgen plaatsen leiden, zodat je daar de kostbaarste schatten vandaan kunt halen. Je wegen zullen voor de mensen een raadsel zijn, maar je zult vruchtbare paden nalaten, en waar je gaat zullen je voeten druipen van vet.



Want door genade zijt gij behouden, door het geloof, en dat niet uit uzelf: het is een gave van God, niet uit werken, opdat niemand roeme. Vs. 8-9.Satan met zijn overheden en machten heeft ervoor gezorgd dat we onszelf niet door eigen inspanning uit zijn macht en koninkrijk konden redden. Een groter en krachtiger persoon moest ons bevrijden. Het enige wat we zelf konden doen was het aanbod van bevrijding aannemen. Wat een krachtig persoon moet deze Jezus van Nazaret zijn, dat Hij zich in dit rijk van de satan zo vrij kan bewegen en voor ieders ogen gevangenen kan wegvoeren!

Wij begrijpen wel dat dit puur genade is, want onze daden hadden ons net zo min kunnen bevrijden als de pogingen van een mug om uit een spinnenweb vandaan te komen. We hebben dus niets om ons op te beroemen. Een klein beetje roem zou ons alleen maar dichter bij Satan brengen. God geeft zijn eer niet aan iemand anders.

Als ons eer zou toekomen, zou God wel zo rechtvaardig zijn om ons te geven wat ons toekwam. Maar ons komt geen eer toe, daarom zal zijn liefde voor de waarheid ervoor zorgen dat we die ook niet krijgen. Niet wie zichzelf eert heeft de proef doorstaan, maar wie door God wordt geëerd. En inderdaad: als wij in al ons doen en laten God de eer geven, zal Hij ons eren. Maar dat is dan niet een eer waar we recht op hebben, maar een loon voor onze trouw binnen het kader van de genade.





Geschapen om goede werken te doen


Want zijn maaksel zijn wij, in Christus Jezus geschapen om goede werken te doen, die God tevoren bereid heeft opdat wij daarin zouden wandelen.

Vs. 10.God zegt tegen Mozes:

Ik ben die Ik ben. Hij is de Vader naar wie alle geslacht in de hemelen en op de aarde genoemd wordt. Hij is de Schepper, en wij zijn zijn maaksel. Hij heeft ons gemaakt uit een kluit aarde en de levensgeest in onze neus geblazen, zodat wij een levend wezen zijn geworden. Wat kunnen we een diep rust hebben als we God

Ik ben laten zijn en onszelf laten zijn wie wij zijn: zijn maaksel. Vanuit die positie is het makkelijk om heel veel te begrijpen van wat je nooit en te nimmer zou begrijpen als je je zou verheffen als een klein stukje ik ben naast degene die ons gevormd heeft.Alleen door de werkingen van satan kan de mens gaan denken dat hij iets is. Wij zijn niet eens iets als we behouden zijn, want dan is Christus ons leven.

God gaat zorgzaam met zijn maaksel om, we kunnen daar heel veilig in rusten. We zijn niet alleen als vlees en bloed zijn maaksel; ook wat we in ons leven gaan uitrichten heeft Hij voorbereid, en dat bewijst nog het allerbeste dat we zijn maaksel zijn.

In zijn maaksel heeft Hij mogelijkheden en krachten tot onze beschikking gesteld om zijn werk voort te zetten in de verschillende tijdsperioden en onder verschillende volken. Hij zelf staat achter zowel zijn maaksel als de werken die tevoren bereid zijn.

De werken van de apostelen vormden een fundament voor het hele christendom. Die waren voorbereid. Later heeft God heilige mannen en vrouwen onder de volken geplaatst. Er stonden mannen op zoals Luther die door de werken die tevoren voor hem waren bereid de hele bestaande toestand ondersteboven keerde. Hoe meer deze heilige mannen binnendrongen in de tevoren bereide werken, des te waardevoller werd hun leven en hun werken in Gods ogen, tot welzijn van de mensen.

Nu is het onze beurt om in zijn werken en licht te wandelen. Hij kent de tijdgeest die we te bestrijden hebben. Hij wist er tevoren van, dat we zouden leven in een tijd waarin de mensen zich naar eigen begeerte tal van leraars zouden bijeenhalen omdat hun oor verwend is, een tijd waarin valse leraren valse leringen binnensmokkelen, die naar het verderf leiden, 2 Petr. 2:1, een tijd waarin men zich te allen tijde laat leren zonder ooit tot erkentenis der waarheid te komen, een tijd waarin men met een schijn van godsvrucht de kracht ervan verloochent.

Opdat wij al deze ellende tegemoet kunnen treden, heeft God tevoren werken voor ons bereid, en hoe grondiger wij de dwaasheid in Gods licht kunnen ontmaskeren, des te groter is de rust en des te meer volmaakt kunnen we uitvoeren wat God voor ons heeft voorbereid.

Het oordeel begint bij het huis van God. 1 Petr. 4:17. Daarom is het ons deel om het licht allereerst te werpen op de boeien waarmee de satan Gods kinderen in de christelijke groeperingen bindt.

Deze mensen, die God zo liefheeft, moeten vrijgemaakt worden in zoverre zij hulp en verlossing kunnen aannemen. Maar helaas zijn heel velen van hen al door ongeloof en ondervoeding te gronde gericht. De herders hebben in de loop der jaren voor zichzelf gezorgd in plaats van de kudde van God te hoeden, waartoe zij waren aangesteld. Zodoende zitten de schapen daar nu als versteende, verharde mummies het Woord van God aan te horen.

Dat klinkt in hun oren als oordeel, oordeel en nog eens oordeel. Ze hadden in dit oordeel alles moeten overwinnen, wat geoordeeld werd. Maar nu wordt het Woord een oordeel voor henzelf, omdat zij jarenlang als kerkgangers-uit-gewoonte diep hebben geslapen.

Vrijheid, vrijheid en nog eens vrijheid. Onder die dekmantel van huichelarij proberen de godsdienstige leiders van onze tijd hun kuikens te verzamelen. Zij spiegelen hen vrijheid voor, al zijn ze zelf slaven van het verderf. 2 Petr. 2:19.

Toch zijn er ook in onze tijd wel prijzenswaardige uitzonderingen te vinden, maar wie van de schapen is in staat zich door uitzonderingen te laten leiden? Als die dan ook nog dat irritante woord van het kruis verkondigen, gaat een vleselijk mens toch maar liever ergens heen, waar het makkelijker gaat.

Vrijheid buiten Gods wil en gebod om heeft de duivel als vader. Vrijheid die niet gepaard gaat met gemeenschap aan het lijden van Christus, met licht en met reiniging door het bloed, maakt dat je verloren gaat. Die vrijheid geeft volop gelegenheid aan het vlees.

De vrijheid van God bevindt zich met al haar grensgebieden binnen de volmaakte wet der vrijheid. In die vrijheid worden we geen vergeetachtig hoorder, maar een werkelijk dader. Dan zijn we zalig in ons doen. Jac. 1:25. Elke andere vrijheid is vrijheid voor het vlees en maakt de mens tot een slaaf van de zonde.





Uitgesloten van het burgerrecht van Israël




Bedenkt daarom dat gij, die vroeger heidenen waart naar het vlees en onbesneden genoemd werdt door de zogenaamde besnijdenis die werk van mensenhanden aan het vlees is, dat gij te dien tijde zonder Christus waart, uitgesloten van het burgerrecht Israëls en vreemd aan de verbonden der belofte, zonder hoop en zonder God in de wereld. Ef. 2:11-12.God heeft eerst Israël uitverkoren om aan hen te laten zien hoe het met een volk gaat, dat naar zijn wil leeft. Hij gaf hun Abraham als vader en de aartsvaders, en een hele reeks profeten, die als herders met hun staf het volk naar de wil van God richtten.

Maar zij waren een weerspannig volk. Het was hun niet genoeg om verlost te zijn uit de slavernij van Egypte en te drinken te krijgen uit de rots die met hen meeging, Christus. Het was hun ook niet genoeg dat God hun brood uit de hemel te eten gaf; vlees wilden ze, en terug naar Egypte! Ze mopperden in de woestijn en kwamen in opstand tegen Mozes.

Toen het er op aankwam in God te geloven en het land met z'n sterke inwoners in te nemen, waren ze laf. En toen ze het land tenslotte binnengekomen waren, konden ze de oorspronkelijke bewoners niet volledig verdrijven. Er bleef van al die volken een rest over.

God was hun koning, maar dat was hun niet genoeg, want Hem konden ze niet zien. Ze wilden een koning hebben net als alle heidense volkeren. Hoewel God hen met sterke arm en uitgestrekte hand uit het land Egypte, uit het diensthuis had geleid en aan hen 40 jaar lang in de woestijn zijn wil had geopenbaard, verwierpen ze nu hun koning om gelijk te worden aan de heidenen.

Stefanus zei:

En onze vaderen wilden hem (Christus) niet gehoorzamen, maar stieten hem van zich en wendden zich in hun hart naar Egypte, zeggende tot Aäron: Maak ons goden die voor ons uit zullen gaan; want deze Mozes, die ons uit Egypte geleid heeft, wij weten niet wat er van hem geworden is. En zij maakten een kalf in die dagen en brachten een offerande aan de afgod en verheugden zich over de werken hunner handen.

Hebt gij ook offeranden en slachtoffers Mij gebracht, veertig jaren in de woestijn, o huis van Israël? Hebt gij niet de tent van Moloch gedragen en de ster van de god Romfa?

Hardnekkigen en onbesnedenen van hart en oren, gij verzet u altijd tegen de Heilige Geest; gelijk uw vaderen, zo ook gij. Wie van de profeten hebben uw vaderen niet vervolgd? Zelfs hebben zij hen gedood, die geprofeteerd hebben van de komst van de Rechtvaardige, van wie gij nu verraders en moordenaars geworden zijt.

Maar zij begonnen luidkeels te schreeuwen, stopten hun oren toe en stormden als één man op hem los en wierpen hem de stad uit en stenigden hem. Hand. 7.Jezus zegt over hen:

Jeruzalem, Jeruzalem, dat de profeten doodt en stenigt wie tot u gezonden zijn, hoe dikwijls heb ik uw kinderen willen vergaderen, gelijk een hen haar kuikens onder haar vleugels vergadert, maar gij hebt niet gewild. Matt. 23: 37.Ook al waren zij er nu zo ellendig aan toe, toch meenden zij als besnedenen beter te zijn dan die onbesneden heidenen. Al hadden ze de wet niet gehouden, ze hadden dan toch maar de wet, de vaderen en de verbonden, om zich op te beroemen.

Het was een weerspannig volk, en toch wilden ze de eer hebben kinderen van Abraham te zijn. Ze beroemden zich op de wet die ze elke dag overtraden, en op de vaderen en profeten die ze hadden gestenigd. In deze ingebeelde waardigheid keken ze neer op de heidenen, die ze als onreine wezens zagen.

Maar God had Abraham als een vader van vele volkeren gesteld, en Hij wist wel een uitweg voor de Efeziërs, en daarmee voor elke gemeente uit elk volk. Daarom zegt de apostel:

Maar thans in Christus Jezus zijt gij, die eertijds veraf waart, dichtbij gekomen door het bloed van Christus. Vs. 13.Gezegend bloed! Het baant een weg voor Joden én heidenen. Ondanks de wet, de vaderen en de verbonden droegen de Joden een lichaam der zonde met zich mee, net als de heidenen. De begeerten in het vlees gingen met hen op de loop, dwars tegen de wet in. Daarom moest God zijn Zoon zenden, en Hij heeft een geestelijke operatie uitgevoerd in het vlees, en de zonde in het vlees veroordeeld.

Zodoende zijn Jood en heiden op de zelfde basis komen te staan. Daarom hebben ze ook beiden in één Geest de toegang tot de Vader.

De wet is gegeven om de overtredingen, maar toen het lichaam der zonde teniet werd gedaan, verdween de wet voor de overtredingen vanzelf. Daarmee verdween ook de eer die de Joden hadden boven de heidenen, het was immers de wet waarop zij zich beroemden.





Hij maakt de twee tot één




Want Hij is onze vrede, die de twee één heeft gemaakt en de tussenmuur die scheiding maakte, de vijandschap, weggebroken heeft, doordat Hij in zijn vlees de wet der geboden, in inzettingen bestaande, buiten werking gesteld heeft, om in zichzelf, vrede makende, de twee tot één nieuwe mens te scheppen en de twee, tot één lichaam verbonden, weer met God te verzoenen door het kruis, waaraan Hij de vijandschap gedood heeft. Vs. 14-16.Let wel: Hij heeft de wet der geboden, in inzettingen bestaande,

in zijn vlees buiten werking gesteld. Het hele geheim ligt in dat in zijn vlees Dit vlees heeft hij als mens gedragen, en tot dit vlees van Hem worden wij door de Geest gedoopt en gewijd, want wij zijn door één Geest gedoopt om één lichaam met Hem te zijn.In dit lichaam vindt een stervensproces plaats: eerst in Hem, daarna in ons. De eigen wil en daarmee het lichaam der zonde wordt in het vlees afgebroken. Voor Joden én heidenen wordt de zonde in het lichaam van Christus afgebroken. Alle vijandschap krijgt de doodsteek doordat het lichaam der zonde teniet gedaan wordt. In het bloed van Christus wordt alle kwaad verzoend. De tussenmuur die scheiding maakt, wordt weggebroken.

Als de eigen wil, de zonde in het vlees, door de wil van God wordt overwonnen en gedood, komen we in intieme harmonie met de wet. Overtredingen verdwijnen vanzelf, doordat de kracht waarin we overtreden hebben, verdwenen is. Daardoor is ook de wet der geboden, in inzettingen bestaande, buiten werking gesteld, en zijn wij onszelf tot wet.



Bijgevolg mijn broeders, zijt ook gij dood voor de wet Rom. 7:4.door het lichaam van Christus.

Ook u heeft Hij thans weder verzoend Kol. 1:22.in het lichaam zijns vlezes, door de dood. In het lichaam wordt het werk van God volbracht. Daarom moet het werk van God ook in ons volbracht worden terwijl wij nog in vlees en bloed zijn. Het is de bedoeling dat we niet pas overwinnen aan de overzijde van dood en graf, maar nu, in het vlees. God heeft met Abraham een verbond opgericht in zijn vlees. Dat was een geloofsverbond. Nu heeft God met ons een nieuw verbond opgericht in het lichaam van Christus, door zijn bloed.

Dit geheimenis over de tussenmuur die scheiding maakte en die in het vlees van Christus weggebroken is, heeft Paulus door openbaring gekregen. Zelf zegt hij, dat dit een groot inzicht is in het geheimenis van Christus. Ef. 3:3-4.





Christus geopenbaard in het vlees




"Groot is het geheimenis van de godsvrucht: Christus geopenbaard in het vlees." 1 Tim. 3:16.Om de zonde in het vlees aan te vallen moest Christus geopenbaard worden in het vlees. Kunt u dat geloven? Of gelooft u dat Hij een engel was of zoals Adam voor de zondeval?

Voor zover ik het begrijp was er in Adam voor de zondeval geen vijandschap weg te breken, en evenmin in de engelen. Bovendien ontfermt Hij zich niet over de engelen, maar over het nageslacht van Abraham. Hebr. 2:16.



"Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen, opdat Hij door zijn dood hem, die de macht over de dood had, de duivel, zou onttronen, en allen zou bevrijden die gedurende hun ganse leven door angst voor de dood tot slavernij gedoemd waren." Hebr. 2: 14.Door de zondeval is de natuur onder de vloek gekomen. Omdat ons lichaam bij de natuur hoort, is ook dat onder de vloek gekomen.

Vervloekt is een ieder die aan het hout hangt. Zonde en lichaam kunnen niet vaneen gescheiden worden, die zijn onafscheidelijk met elkaar verbonden. Alleen het bloed van Christus kan aan de zonde in het vlees een einde maken. Maar omdat de uitwerking van het kruis de dood is, conform Gods wil, zal de werking van het sterven van Christus in ons sterfelijk vlees altijd gepaard gaan met lijden naar het vlees. Als de dood van Christus intreedt, verdwijnt het oordeel.

Al bij kleine kinderen kun je tal van bewijzen ervan zien dat ze de kiem en de wortel van de zonde in zich hebben. Deze erfzonde moet in ons sterfelijk vlees niet de baas zijn, zodat we aan zijn begeerten zouden gehoorzamen. Integendeel, we zullen Christus als heer heiligen in ons hart, en door de kracht van de Heilige Geest Gods wil doen.

Dat God zijn Zoon heeft gezonden en de zonde in het vlees heeft veroordeeld, is een meesterstuk. Rom. 8:3. Hij heeft Hem gezonden omwille van de zonde. Wat voor de wet onmogelijk was, werd nu mogelijk, want er is een dood van Christus bewerkt in ieder mens afzonderlijk. God heeft alleen onze wil en instemming nodig, zal die dood in werking treden. Anders zou God ons niet behouden volgens de wet der vrijheid.

De zonde ligt als een belager aan de deur, maar wij moeten erover heersen.

Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen.

Er was voor Hem een lichaam bereid, en over Hem stond in de boekrol geschreven dat Hij zou komen om de wil van God te doen.

Als mens had Jezus een wil. In Luc. 22:42 staat:

"Vader, indien Gij wilt, neem deze beker dan van Mij weg; doch niet mijn wil, maar de uwe geschiede."Deze menselijke wil heft Jezus verloochend en aan het kruis gebracht om de hogere en sterkere wil te laten gelden, namelijk die van God.

De geboden en inzettingen waren gegeven met het oog op overtredingen, en overtredingen ontstaan door de eigen wil. Nu heeft Christus altijd Gods wil gedaan, en dan is het meer eervol voor Hem dat Hij een eigen wil te bestrijden had dan als Hij geen eigen wil had gehad. Dat zouden die mensen moeten bedenken, die menen dat Christus net zo was als Adam voor de zondeval. Hoe sterker een vijand is, des te groter eer is het, als iemand die overwint.

Deze wijnpers heeft Jezus alleen getreden, en daardoor heeft Hij voor ons een nieuwe en levende weg gebaand door het voorhangsel, dat is zijn vlees. Hebr. 10:20.

Als de eigen wil sterft, verdwijnen de geboden, en onder de leiding van de Geest wordt de eis van de wet volbracht.

Alle verzoening met God vindt plaats in het lichaam van Christus. Daar wordt de vijandschap weggebroken, daar reinigt het bloed, en daar wordt het leven van Christus openbaar. De wil van de mens en meningen van mensen worden de deur uitgejaagd, en Gods wil en gedachten komen daarvoor in de plaats. Wij krijgen deel aan Gods natuur, want

door die wil zijn wij eens en voor altijd geheiligd door het offer van Jezus Christus. Hebr.10:10.Wij zijn geheiligd door de wil en het offer van Jezus Christus, maar

geheiligd zijn en heilig zijn is niet hetzelfde. Een ongelovige man kan wel geheiligd zijn in zijn gelovige vrouw, maar heilig is hij niet. Zo is heel het werk van Christus voor ons verricht, maar slechts een deel ervan is in ons verricht. Wat voor ons verricht is, heiligt ons, maar wat in ons verricht is, maakt ons heilig. Sommige mensen verdraaien deze tekst en zeggen dat wij eens en voor altijd door het offer van Jezus Christus heilig gemaakt zijn, zodat we nu geen heiligheid meer hoeven te zoeken.

Het is voor een mens van vlees en bloed niet bepaald een makkelijke opgave om naar de wil van God te leven. Men zoekt graag allerlei uitvluchten om daar zo goedkoop mogelijk van af te komen. Als iemand maar een beetje de leer kan aanpassen en van het scherpe en doordringende Woord de punt kan afbreken, dan kan hij makkelijker met een enigszins bevredigd geweten onder de wil van God vandaan komen.

Dat is ook de reden dat men z'n eigen leraars uitkiest al naar dat voor het vlees het beste uitkomt. En dan wordt de gezonde leer op de duur een heel gevaarlijke leer, en worden degenen die deze verkondigen harde mensen die anderen oordelen. Daarentegen lijken degenen die bij alle onvrede vrede verkondigen, o zo liefdevol, en wie alles zo goed met een loszittend kalklaagje kunnen bestrijken, heten geduldig en verdraagzaam. Terecht zegt Job:

"Waarlijk, gij zijt nog eens mensen, met u zal de wijsheid uitsterven." Job 12:2.De leer van het kruis van Christus en van de gemeenschap met zijn lijden is goed. Die leidt tot godsvrucht, maar die brengt ook de oude mens aan het kruis. Als iemand nu uit weekhartigheid niet van het kruis wil horen en maar liever de vijandschap wil laten leven, keert hun vijandschap zich met volle kracht tegen degenen die haar willen bestrijden. Het woord des kruises is ook vandaag voor Joden een ergernis en voor niet-joden een dwaasheid.

Dergelijke vijanden van het kruis van Christus krijgen nooit kennis van "Christus geopenbaard in het vlees." Want als je toegeeft dat Christus naar het vlees de dood heeft ondergaan door zijn eigen wil op te geven voor de wil van God, dan spreekt het vanzelf dat die God, die de wil-naar-het-vlees van zijn eigen Zoon niet gespaard heeft, ook onze wil niet zal sparen.

Om er nu zo gemakkelijk mogelijk van af te komen, wil men een andere Jezus hebben. Een Jezus die geopenbaard is in het vlees en die een nieuwe en levende weg heeft gebaand door het voorhangsel, dat is zijn vlees - die na te volgen, dat is veel te lastig en te moeilijk.

Een andere Jezus, een Jezus die geen eigen wil had, een Jezus zoals Adam vóór de zondeval of zoals een engel, daar kun je makkelijker mee van doen hebben. Dat klinkt ook zo fraai voor de menselijke fantasie, die altijd wel iets weet te bedenken wat schoon en edel is. Dat God de zonde zou veroordelen in het vlees van Jezus, dat is toch hard en onbarmhartig, en dat is toch heel oneervol voor een Jezus die zo heilig is en rein! Zo redeneert men op allerlei menselijke manieren, zonder ook maar een millimeter dichter bij de waarheid te komen.

Zolang de zonde in het vlees niet veroordeeld is en gekruisigd, neemt zij de mens gevangen en stelt zij hem in haar dienst voor de gruwelijkste dingen. Daarvan zien we in onze tijd meer dan genoeg. Als al die moordenaars eens met Christus gekruisigd waren! Dan zou het onmiddellijk vrede zijn in grote delen van de wereld.

Door het kruisigen van het vlees met zijn hartstochten en begeerten heeft God het mogelijk gemaakt dat aan de eis der wet voldaan wordt. Vroeger werd de zonde door het licht van de wet buiten het lichaam veroordeeld, maar nu wordt zij door het werk van Christus in het lichaam veroordeeld en gedood.



De mens Gods ontstaat waar de zonde in het vlees veroordeeld wordt, en daarop volgt de eeuwige erfenis die ons beloofd is.

"Daarom is Hij de middelaar van een nieuw verbond, opdat, nu er een dood had plaatsgevonden ter verlossing van de overtredingen onder het eerste verbond, de geroepenen de belofte der eeuwige erfenis ontvangen zouden." Hebr. 9:15 (Noors).De dienst van de Middelaar wordt pas werkzaam, nadat wij door de dood van Christus verlossing hebben gekregen van onze zonden, die we onder het eerste verbond hebben begaan. Ook de eeuwige erfenis die ons beloofd is, krijgen we in het nieuwe verbond - na vergeving van zonde.

Christus gaat als middelaar over tot de aanval op de oude mens en brengt die aan het kruis, om daardoor vervolgens het lichaam der zonde teniet te doen.

Als we niet dagelijks ons kruis opnemen en Christus volgen, wordt de vijandschap duidelijk zichtbaar. Het heeft geen zin om te preken, te zingen en te bidden, als het kruis onder het stof in de hoek staat. Het moet midden in het hart worden geplant en van daaruit z'n werk doen, willen we macht krijgen bij God en macht krijgen onder de mensen. Alle grote mannen Gods zijn dat geworden door middel van het kruis, want door middel van het kruis wordt de vijandschap in ons sterfelijk lichaam gedood.

Dit is een oeroude en toch nieuwe leer. Ja, zij is zo nieuw, dat ze overal verbazing wekt, met name onder mensen die spreken over het kruis - dat kruis dat meer dan 1900 jaar geleden buiten de muren van Jeruzalem stond.

Dat er ook vandaag van een kruis zou zijn is volslagen onbekend, en waar dit zo gezegd wordt wekt het heel veel ergernis, want de mensen zijn het christendom zo ongeveer gaan beschouwen als een voorraadkast van melk en honing, als een soort liefdadigheidsinstelling waar allerlei afschuwelijke toestanden door de vingers worden gezien. Het vlees heeft vele goede gedachten over het christendom, maar ook God heeft zo zijn gedachten, en Hij voert die uit, tot grote teleurstelling voor het vlees.



"Want als wij, toen wij vijanden waren, met God verzoend zijn door de dood zijns Zoons, zullen wij veel meer, nu wij verzoend zijn, behouden worden door zijn leven." Rom. 5:10 (Noors).Het is opmerkelijk hoe we aan die ongebruikte schriftplaatsen behoefte krijgen, als we deze innerlijke wegen inslaan. Nu zullen wij, na met God verzoend te zijn door Jezus' dood, behouden worden door zijn leven.

O, wat een brandend vraagstuk voor alle tijden. Wat is het toch vervelend, dat je niet gewoon zoals je bent het leven kunt binnenmarcheren. Dat je, vóórdat je behouden kunt worden door het leven van Christus, eerst moet sterven! Wat zou anders een menigte van allerlei soorten goddeloze mensen met ons meetrekken in het reisgezelschap!

Dank en prijs zij onze zeer wijze God, dat ieder afzonderlijk aan zichzelf en aan zijn slechtheid moet sterven, eer hij de nieuwe en levende weg op kan gaan. En hoe verder hij op deze weg loopt, des te reiner en mooier wordt hij. Heerlijke reisgenoten - een eeuwige erfenis!

Als er staat dat het lijden van Christus en de dood van Christus in ons werkzaam is, blijkt daaruit duidelijk dat we met Christus verbonden zijn in zijn aardse lichaam, het lichaam dat hij hier op aarde droeg.

3 Niemand zal toch menen dat de dood van Christus werkzaam is in zijn heerlijkheidslichaam en dat Hij daarin ook moet lijden. Nee, als wij door één Geest gedoopt zijn om één lichaam te vormen,4 dan is dat zijn aardse lichaam. Daarom is ook datgene wat zich in ons aardse lichaam voltrekt, hetzelfde als wat zich voltrok in zijn aardse lichaam. Om dezelfde reden kunnen we met Hem delen in zijn smaad, verdrukkingen en lijden, want wij zijn als leden ingeplant in zijn aardse lichaam, opdat wij ook ingeplant kunnen worden in zijn opstandingslichaam.

Bij de opstanding krijgt niemand deel aan zijn heerlijkheidslichaam, die niet nu in dit leven met Hem in zijn lichaam wordt ingeplant onder vernedering en smaad.

Een slachtschaap wordt van een merkteken voorzien, en zaad dat in de aarde moet worden gezaaid, wordt apart gelegd. Zo zondert God ook door zijn Heilige Geest de mensen af die met Christus in de vernedering moeten sterven, om hen als eeuwig bezit terug te krijgen in de opstanding, waarin zij met Hem zullen regeren.



3In Kol. 1:22 wordt hetgeen in onze NBG bijbelvertaling het lichaam zijns vlezes heet, in de Noorse bijbelvertaling zijn aardse lichaam genoemd. En hetgeen in onze NBG vertaling van Fil. 3:21 zijn verheerlijkt lichaam heet, wordt in de Noorse bijbelvertaling zijn verheerlijkingslichaam genoemd.

4volgens de Noorse vertaling van 1 Kor. 12:13; in onze NBG vertaling staat: wij zijn door één Geest tot één lichaam gedoopt.





De vijandschap wordt gedood




En de twee, tot één lichaam verbonden, weer met God te verzoenen door het kruis, waaraan Hij de vijandschap gedood heeft. Vs. 16.De vijandschap tussen Jood en niet-jood wordt aan het kruis gedood. Als op die plaats nu een zo diep zittende vijandschap wordt gedood, kunnen we er wel zeker van zijn dat het kruis genoeg kracht bezit om ook de vijandschap te doden tussen die ontelbare christelijke groeperingen.

Christenen die hun geloof belijden weten heel goed dat er zo'n vijandschap bestaat, en dat die ieder mens in het bloed zit, maar dat die vijandschap kan worden gedood aan het kruis, aan dat ergernis wekkende kruis, daarvan hebben zij zelfs niet kunnen dromen.

Wel hebben ze op hun eigen manier, met de beste bedoelingen, talloze malen geprobeerd die vijandschap op andere wijze uit de weg te ruimen.

Men heeft gemeenschappelijke samenkomsten uitgeprobeerd. Ze hebben zich voor één keer vermand en de verdraagzaamheid zover doorgevoerd dat ze één, twee of drie samenkomsten met andersdenkenden bijeen konden zijn.

Hoewel nu die verschillende partijen op die gemeenschappelijke samenkomsten door leidende figuren vertegenwoordigd werden, knappe koppen op hun gebied, is bij geen van hen de gedachte opgekomen dat de vijandschap gedood is aan het kruis, en dat God daaraan de twee tot één heeft gemaakt en daardoor ook de velen tot één maakt. Dus zijn ze allemaal weer teruggekeerd, ieder naar z'n eigen partij, even partijdig als ze gekomen waren om zich aaneen te sluiten.

Anderen proberen de vijandschap te doden door menslievendheid. Ze richten verenigingen op, kiezen voorzitters, vice-voorzitters en secretarissen. Ze naaien en breien en drinken koffie, terwijl anderen voor ontspanning zorgen met zingen, muziek en voordracht. Men praat over goeddoen, goed worden en anderen goed maken. Desondanks gaat ieder zijns weegs, met de vijandschap van binnen.

De mens wordt niet goed en doet geen goed als niet eerst het kruis de vijandschap heeft gedood. Maar wat hebben kruis en religieuze gezelligheid met elkaar te maken?!





In één Geest toegang tot de Vader




En bij zijn komst heeft Hij vrede verkondigd aan u die veraf waart en vrede aan hen die dichtbij waren, want door Hem hebben wij beiden in één Geest de toegang tot de Vader. Vs. 17-18.De Efeziërs waren veraf, als heidenen en ook als mensen die dood waren door hun overtredingen en zonden. De Joden echter waren dichtbij, omdat zij Gods wil kenden en daarnaar konden wandelen, als ze dat wilden.

Veel kinderen worden in onze tijd in een christelijk gezin opgevoed en gaan hun hele kindertijd naar een zondagschool. Zij weten van Gods wil en wat dat betreft zijn ze dichtbij, waarmee niet altijd is gezegd dat ze daar ook gekomen zijn.

Anderen zijn opgegroeid in een goddeloze omgeving en zijn volledig onbekend met alles wat met godsvrucht te maken heeft.

Beide typen krijgen vrede door het bloed van het kruis, bij hen allen wordt de vijandschap door het kruis weggebroken. De werkingen van het kruis van Christus in hen breken het lichaam der zonde af. Beiden hebben toegang tot de Vader in één Geest.

Maar de Geest eist bloed, en het bloed komt door het kruis. Daardoor komt er vrede voor wie veraf zijn en vrede voor wie dichtbij zijn.





Huisgenoten van God




Zo zijt gij dan geen vreemdelingen en bijwoners meer, maar medeburgers der heiligen en huisgenoten Gods  Vs. 19.Hoewel de Efeziërs naar het vlees heidenen waren, waren ze nu geen vreemdelingen meer. Ze waren door het bloed van Christus dichtbij gekomen. God had hen geaccepteerd en hun als onderpand de Geest gegeven. Zo waren ze als wilde loten geënt in de olijfboom, die de beloften had. Daarmee hadden ze deel gekregen aan de saprijke wortel van de olijfboom. Door geloof hadden ze Abraham tot vader gekregen en daarmee waren ze in verbinding gekomen met de vaders.

Van de wet, die gekomen is 400 jaar nadat Abraham de belofte had ontvangen, zijn de heidenen door de Geest in veel diepere mate mede-erfgenamen geworden dan de Israëlieten dat waren als overtreders van de wet.

De heidenen bezitten de Geest en de ware aard van de wet, doordat zij in de Geest wandelen en zodoende de eis der wet in hen vervuld wordt. In waarheid kan van hen worden gezegd dat zij medeburgers der heiligen zijn en huisgenoten van God. Iemand die Jood is naar het vlees, heeft geen grotere voorrechten.

Wat een gezegende gemeenschap en burgerschap met al die heiligen, de meest reine en heerlijke mensen die ooit in deze wereld hebben bestaan, en die de opstanding en het eeuwige leven in de toekomende wereld waardig zijn. Het zal in de eeuwigheid goed toeven zijn in zo'n goed gezelschap.





Het fundament





gebouwd op het fundament van de apostelen en profeten, terwijl Christus Jezus zelf de hoeksteen is. In Hem wast elk bouwwerk goed ineensluitend op tot een tempel, heilig in de Here, in wie ook gij mede gebouwd wordt tot een woonstede Gods in de Geest. Vs. 20-22.Degene die God tot de hoofdhoeksteen in het gebouw had gemaakt, hebben de Joodse bouwlieden verworpen. De profeten hebben vooraf getuigenis gegeven van de komst van deze hoeksteen naar onze aarde, en de apostelen achteraf. Maar de godsdienstige bouwlieden van die tijd konden niet opmerken dat deze Jezus van Nazaret, die timmermanszoon, de moeite waard was, laat staan dat Hij het waard was om de hoofdhoeksteen in Gods plannen te zijn. Zulke geringe gedachten hadden zij van zo'n groot en almachtig God niet. Als Hij al een mens kon zijn, moest Hij toch in elk geval van goeden huize zijn. Wilde men tegen Hem op kunnen zien, dan moest Hij zich bevinden tussen de geleerden, de theologen, de aanzienlijken.

Dat God een voor de menselijke gedachten van de wijze heren zo hoogst merkwaardige omtrekkende beweging zou maken, konden zij zich niet voorstellen.

Toch is onze Here Jezus Christus de hoofdhoeksteen in Gods bouwwerk, en de apostelen en profeten die in woord en geschrift Hem aanwijzen en van Hem getuigen, hebben de eervolle plaats gekregen om stenen te zijn van hetzelfde fundament waarvan hun meester de hoofdhoeksteen is.

Wij kunnen nooit het fundament vormen, maar we kunnen er wel op gebouwd worden. Het fundament draagt ons, en niet wij het fundament. Zoals God besliste over het leggen van het fundament, beslist Hij ook over de samenstelling van het bouwwerk op het fundament. De materialen van deze hoogst opmerkelijke tempel neemt Hij door alle tijden heen uit de verschillende volken.

Een huis blijft goed staan, als men diep heeft gegraven en het fundament op de rotsgrond heeft gelegd. Maar als de rots scheurt, is het afgelopen met het huis. Het huis dat God bouwt, is een geestelijk huis, samengesteld door Gods woord. Dat blijft staan als de elementen in brand komen te staan, ja het staat nog steeds vast als de eerste hemel en de eerste aarde zijn voorbijgegaan en de zee er niet meer is. Op. 21:1.

Dat is fijn voor ieder die al z'n interesses en al z'n aandelen in dit huis heeft en zelf van dit huis deel uitmaakt!

Een ander fundament dan er ligt, kan niemand leggen. Alles wat buiten dit fundament om wordt gebouwd, zal door vuur vergaan.

Zoals ieder van de heiligen tot groei komt, groeit ook de tempel als geheel. Wij worden met de anderen samengevoegd en opgebouwd tot een woonstede Gods in de Geest.

Je hoort nogal eens, vooral als iemand door het een of ander beledigd raakt, dat ze wel alleen kunnen staan. Maar God zegt dat we samen met de anderen opgebouwd moeten worden. Stenen die zich niet met de andere stenen laten samenvoegen, kan Hij niet gebruiken. Als het fundament niet alleen kan blijven, maar alles draagt wat er erop gebouwd wordt, kunnen ook wij niet alleen blijven. Wij hebben de steun van anderen nodig, en zij de onze.



En aan Hem ontleent het gehele lichaam als een welsluitend geheel en bijeengehouden door de dienst van al zijn geledingen, naar de kracht die elk lid op zijn wijze oefent, deze groei des lichaams, om zichzelf op te bouwen in de liefde. Ef.4:16.Alleen kunnen wij die groei des lichaams niet ervaren, evenmin als een hand of een voet op zichzelf kan groeien, los van het lichaam. Zelfstandigheid bestaat niet in een lichaam, maar wel in vleselijke fantasie. In het lichaam staat elk lid ten dienste van de andere leden. Hoe meer het de anderen dient, des te meer noodzakelijk en onmisbaar is het. Wie de grootste wil zijn, moet er niet naar streven alleen te staan, maar zoveel mogelijk de andere leden van het lichaam te dienen.

Wie had meer aanleiding om alleen te staan dan Christus, die vóór de grondlegging der wereld het troetelkind van de Vader was? Maar Hij wilde niet alleen blijven, zijn vreugde was met de mensenkinderen.

Had ook Mozes geen aanleiding om alleen te blijven, als de zoon van Farao's dochter? Maar hij heeft liever met Gods volk kwaad verdragen.

En had Jozef ook niet alle reden gehad om alleen te blijven met al zijn Egyptische heerlijkheid, na alles wat hij van zijn broers ondervonden had? Zeker, maar hij bleef niet alleen. Hij had een edeler gezindheid. Hij werd tot behoud voor heel zijn familie.

Denk nooit aan alleen blijven. Word je beledigd, overwin dit dan in Gods kracht, want het is voor al zijn gunstgenoten een eer om aan een belediging voorbij te zien. Spr. 19:11.

In één geval moet je alleen komen te staan: als je afscheid neemt van al je vrienden en bekenden in de legerplaats, om naar Hem uit te gaan buiten de legerplaats en zijn smaad te dragen. Maar als je buitengekomen bent, blijf je nooit alleen staan met Jezus, want Hijzelf is niet eens alleen. Hij wandelt tussen de zeven gouden kandelaars, de zeven gemeenten.

Wij zijn op ons best als we met Jezus Christus en met elkaar samenzijn. Als je alléén naar Jezus komt, omdat je boos bent op de een of ander, dan wil Hij je niet zo alleen bij zich hebben. Daarom zegt Hij ook: 

Ga eerst heen, verzoen u met uw broeder.Jezus is gekomen om ons één te maken in Hem, zoals de Vader en de Zoon één zijn. Denk daaraan, als je alleen wilt blijven. Laat het kruis de vijandschap wegbreken, zodat jij en de anderen één worden in Hem, die ons allen liefheeft en zijn leven voor ons heeft gegeven.





Het inzicht van de apostel in de geheimenissen van Christus; Paulus als gevangene




Daarom is het dat ik, Paulus, die ter wille van Christus Jezus voor u, heidenen, in gevangenschap ben  Vs. 1.Paulus buigt in diepe bewondering van wat God voor de heidenen heeft gedaan zijn knieën, en dankt God uit het diepst van zijn ziel voor wat Hij heeft gedaan voor deze arme mensen, die generaties lang in duisternis en onwetendheid hadden geleefd.

Hij had hun zojuist geschetst hoe zij, doordat zij leden waren geworden van het lichaam, tot dezelfde voorrechten waren gekomen als het Joodse volk.

Hij die opgevaren was naar den hoge, krijgsgevangenen had meegevoerd en gaven had gegeven aan de mensen, had ook Paulus gevangen gemaakt en hem tot apostel voor de heidenen aangesteld.

Paulus voelde zich een gevangene voor de heidenen. Hij was door de Geest gebonden aan die waarheden die speciaal op de heidenen betrekking hadden. Gods Geest had zijn gezichtsvermogen gebonden en leidde hem tot openbaringen, die het werk van Christus voor de heidenen in het licht stelden - en wel zo grondig, dat hun geloof tot een volledig inzicht werd in dingen die voor vroegere geslachten verborgen waren geweest.

Hebt u een dienst als herder of als leraar, en hebt u de schapen en lammeren die God u te hoeden gegeven heeft lief, dan zult ook u ter wille van hen door de Geest gebonden worden als een gevangene van Jezus Christus. Aan u worden ter wille van hen beperkingen gesteld, zoals een goede moeder beperkingen kent, als een gevangene, voor haar kinderen.

Als een man het Woord verkondigt en kinderen in Christus verwekt, en hen daarna in de steek laat alsof hij niets met hen te maken had, dan is hij net zo hard en gevoelloos als een moeder die haar pasgeboren kind in de steek laat.

De liefde van Christus drijft ons ertoe een gevangene van Christus te willen zijn ten behoeve van de lammeren.

Wat een heerlijke instelling is dat! Gelukkig zijn de kinderen die in geloof worden verwekt door zulke gewetensvolle werktuigen van God.

Ik heb vaak gezien dat het evangelie verkondigd werd en dat er zondaren tot bekering kwamen. De ogen van de jongeren straalden van blijdschap. Maar helaas gaat het dan bijna altijd zo, dat de predikers weer weggaan en hun kinderen even onbarmhartig achterlaten als een struisvogel haar eieren in het woestijnzand.

Dat mag onder in geen geval voorkomen. Wij moeten de lammeren hoeden totdat het schapen worden, en daarna moeten we nog doorgaan met hen te weiden. Laten we God bidden om de harte-instelling om een gevangene van Christus te worden ten behoeve van hen!

Het evangelie verkondigen aan zondaren is eigenlijk alleen maar het meest eervolle deel van het werk. De moeizame en minder zichtbare taak is het opvoeden en het voortdurend weiden. Zo loopt het werk van een moeder weinig in het oog, maar wat zij tijdens al die kinder- en jeugdjaren uur na uur in het hart van de kinderen plant, zit muurvast en vormt het fundament voor hun hele leven.





De bediening door genade




Gij hebt immers gehoord van de bediening, door Gods genade mij met het oog op u gegeven... Vs. 2.Wie heeft ooit horen spreken over een bediening door genade? We hebben vaak over genade horen spreken, maar dat het een mens gegeven was daar een hele bediening door uit te voeren, hebben we nog nooit zo horen noemen. Toch is het zo.

Als Paulus hun Christus voor ogen schilderde als de gekruisigde, deed hij dat door een bediening van genade. Als hij hun innerlijk oog richtte op het geheimenis Christus geopenbaard in het vlees, deed hij dat bewust in het kader van de bediening die hem in de genade gegeven was. Als hij bestrafte en vermaande, de boze uitdreef, de moedelozen troostte en de opgeblazenen vernederde, deed hij dat alles binnen de bediening door genade, die hem gegeven was.

Doordat Paulus bereid was een gevangene van Christus te zijn ten behoeve van de Efeziërs, had hij door de banden waarmee hij zichzelf gebonden hield zo'n geweldige macht, dat hij waar nodig kon binden en ontbinden, vertroosten en bestraffen, en niemand kon er iets van zeggen, omdat men inzag dat de liefde van Christus hem dreef.

Paulus kende zijn bediening, hij was zich van zijn dienst en verantwoordelijkheid ten volle bewust. Maar nu zegt hij:

Gij hebt immers gehoord van de bediening, door Gods genade mij met het oog op u gegeven. Als heidenen zouden horen en te weten krijgen wat Paulus wist van zijn bediening, zouden ze hem met volledig begrip en vertrouwen tegemoet treden. Daardoor zouden de geheimenissen in Christus helderder naar voren komen. De satanische geest van een Korach, Bileam en Kain zou op grote afstand blijven. Het hart van de vaderen zou naar de kinderen worden gevoerd en het hart van de kinderen naar de vaderen.

Een goede verhouding tussen de apostelen en de rest van de gemeente zou kwam vooral aan de gemeente ten goede. De apostelen spanden zich immers dag en nacht voor hen in. Om hen doorstonden de apostelen een onuitsprekelijk lijden in hun vlees, opdat het woord van God allereerst in henzelf vervuld zou worden, en zij dan anderen zouden kunnen vertroosten met de troost waarmee ze in al hun verdrukkingen zelf vertroost waren.



Maar zijn dienaar Jozua de zoon van Nun, een jonge man, week niet uit de tent. Ex. 33:11. Hij besefte dat de Here van aangezicht tot aangezicht met Mozes sprak, en hij was zo verstandig om zich daar op te houden waar hij iets kon leren. Toen Mozes oud geworden was,

zei de Here tot Mozes: Neem u Jozua de zoon van Nun, een man van geest vervuld, en leg hem uw hand op, en stel hem voor de priester Eleazar en voor de gehele vergadering, en geef hem in hun tegenwoordigheid uw bevelen en leg op hem van uw heerlijkheid, opdat de gehele vergadering der Israëlieten het hore. Num. 27:18-20. God had deze Jozua de zoon van Nun goed in het oog gehouden. Hij had gezien hoe trouw hij aan Mozes' zijde had gestaan, en welke ijver hij voor hem had. Hij had gezien hoe buigzaam en voegzaam hij was in zijn geestelijke vorming en hoe gehoorzaam hij was aan Mozes' bediening.

Toen dan voor Mozes het einde gekomen was, stond de jonge Jozua de zoon van Nun geheel gereed om zijn taak over te nemen. God bewees hem voor aller ogen eer, zodat men hem zou geloven en gehoorzamen zoals men Mozes gevolgd had. Jozua de zoon van Nun is een lichtend voorbeeld voor de gemeente. Hij wist de bediening van Mozes naar waarde te schatten, daarom werd hem de bediening toevertrouwd.

Zo wilde Paulus graag dat nu de Efeziërs zijn bediening door genade met het oog op hen zouden verstaan. Hoe velen zouden aan een gedeeltelijke ondergang ontkomen als ze hun plaats in het lichaam zouden verstaan en de genadebediening, die met het oog op hen werd uitgeoefend!

Paulus had in het voorgaande in het kort geschreven over het geheimenis van het afbreken van de vijandschap in het vlees van Christus. We kunnen met recht zeggen in het kort, want een ontelbaar aantal boeken had dit geweldige werk niet afdoende kunnen te beschrijven, al waren ze geschreven door mannen met een grondige opleiding in de school van de Geest.

Jezus Christus is de weg. Op die weg bevinden de broeders zich. Ze krijgen allen hun speciale behandeling, niemand krijgt dezelfde behandeling. Paulus vermaande ieder afzonderlijk onder tranen. Alles binnen de genadebediening. Hij kwam niemand te na, hij benadeelde niemand. Zijn dienst aan hen was altijd in genade. Als hij scherp was en het mes van de besnijdenis hanteerde, begrepen ze dat die geliefde oude Paulus dat deed in zijn grote liefde, om hen dieper het leven binnen te leiden.

Men kan onmogelijk ieder afzonderlijk bedienen vanaf het spreekgestoelte. Een herder moet zijn schapen bij name kennen, hij moet tot in detail weten hoe het er met hen voorstaat. Daarom moet hij met hen praten en met hen omgaan.

Maar wie zijn eigen eer zoekt en eigen gewin zoekt, kan dat niet. Zulke mensen moeten zo nodig vanaf het spreekgestoelte grote menigten op de been brengen en zo. Al is dit niet altijd het geval, het is wel vaak zo. We kennen er ook een groot aantal voorbeelden van dat God mannen heeft gebruikt om vanaf een spreekgestoelte tot grote zegen te zijn en duizenden tot bekering te leiden. Het komt aan op iemands hart en gezindheid. Wie het grote zoekt, bereikt dat zelden, omdat hij het geringe en de geringe mensen over het hoofd ziet.

Al kan een evangelist op het spreekgestoelte blijven staan, een herder moet afdalen in de kudde. Paulus had de Geest van openbaring in de kennis van God. Hij omvatte de Efeziërs van alle kanten met zijn kennis en inzicht. Voor degenen die iets buiten de wetten van de Geest om wilden bereiken, was hij een herdersstaf. Hij was een uitstekende vriend en leidsman, maar zijn tegenstander te zijn betekende dood en ondergang. Zij hadden niets buiten wat ze door hem ontvangen hadden, en hij kende al hun beperkingen. Hij had hen in Christus Jezus verwekt, hij had hen lief en had van God de taak gekregen om hen te beschermen. Oorlog tegen de liefde en oorlog tegen God, wie krijgt dat voor elkaar zonder te gronde te gaan?





Openbaringen voeren tot lijden




" dat mij door openbaring het geheimenis bekendgemaakt is, gelijk ik boven in het kort daarvan schreef." Vs. 3.Openbaringen komen voort uit de breking van het licht binnen het lichaam. Het licht gaat vergezeld van een trouwe hulp, en die heet "oordeel". Als die beide in een mensenhart komen, verrichten ze samen wonderen.

Sta stil en kijk naar wat God in uw binnenste belicht, en u zult de heer "oordeel" aan uw zijde vinden. Wilt u openbaring krijgen, sluit dan uw oog niet voor wat "oordeel" aanwijst, maar sta stil, zet uw tanden op elkaar, houd vol, kijk aandachtig en langdurig. Keer u vervolgens met een diepe buiging tot dhr. "oordeel", en geef hem in uw hart gelijk. Als u dat doet, zal het oordeel u verlaten en een andere heer komt, n.l. "gerechtigheid", en die zal voor eeuwig woning maken in uw hart.

5 En dan kunt u anderen gaan vertellen wat het licht heeft belicht, het oordeel heeft veroordeeld en de gerechtigheid heeft bezegeld.

5Deze uitspraak is ontleend aan Psalm 94:15, waar in het Noors staat: Dommen skal vende tilbake til rettferdighet, og alle de opprigtige av hjerte skal gi den medhold - het oordeel zal omkeren tot gerechtigheid, en alle oprechten zullen daarmee instemmen. In onze NBG vertaling staat iets heel anders, maar in de geschriften van de broeders in Noorwegen heeft deze tekst een belangrijke functie





Dit zijn openbaringen


Paulus was op de achtste dag besneden. Maar toen liet Gods zijn licht schijnen op zijn werken als vervolger van Gods gemeente. Het oordeel veroordeelde hem, en daardoor werd zijn besnijdenis hem tot onbesnedenheid. Hij kwam in eigen ogen op het niveau van de heidenen terecht, waar hij zich in Gods ogen allang had bevonden. Van nu af beroemde hij zich niet meer op zijn besnijdenis.

Hij was van het volk Israël, van de stam Benjamin, een Hebreeër uit de Hebreeën. Hij was een Farizeeër en naar de wet onberispelijk. Maar toen Gods licht hem daar op de weg trof en hij blind werd en rondtastte naar iemand die hem bij de hand kon leiden, merkte hij dat afkomst naar het vlees geen stand hield. Hij werd in zijn eigen ogen even ellendig als hij tot dusver de heidenen had beschouwd.

God gaf Paulus vele grote openbaringen, maar hij liet hem tegelijkertijd zien wat hij zou moeten lijden om zijn naam. - Geloof maar niet dat de Geest van openbaring in de kennis van God aangenaam is voor het vlees en je in allerlei menselijke opzichten veel eer oplevert!





Inzicht




Daarnaar kunt gij bij het lezen u een begrip vormen van mijn inzicht in het geheimenis van Christus... Vs 4.Inzicht gaat vooraf aan kennis, zoals kennis voorafgaat aan wijsheid. Het inzicht maakt gebruik van alle gegevens binnen de kennis en de wijsheid, om van daaruit verder onderzoek te doen. Het inzicht is de eerste die openbaring welkom heet. Openbaring voegt zich wetmatig bij de kennis Gods die tot dusver door openbaring is verworven.

Het inzicht is altijd op pad, altijd dieper en dieper op zoek naar kennis Gods.

Wat voor de apostelen aan kennis Gods openlag, konden de Efeziërs door inzicht te zien krijgen, als ze maar vermaand werden om hun blik in die richting te wenden. Daarom noemde hij hetgeen zij in de Geest zagen

zijn inzicht in het geheimenis van Christus.





De geheimenissen van Christus vroeger en nu




 dat ten tijde van vroegere geslachten niet bekend is geworden aan de kinderen der mensen, zoals het nu door de Geest geopenbaard is aan de heiligen, zijn apostelen en profeten  Vs. 5.De profeten van vroeger konden de geheimenissen van Christus niet begrijpen, zoals die nu door de Geest aan Paulus werden geopenbaard.

Weliswaar had de Geest van Christus in hen getuigenis gegeven van het lijden van Christus en van de heerlijkheid daarna, 1 Petrus 1:11 - maar de Geest alleen, zonder het bloed, had de mensen op dit gebied onmogelijk een zó diepgaand inzicht kunnen geven als Hij dit nu kon doen aan de apostel.Want die had zelf geleden en was in het bloed gereinigd, naarmate de openbaringen over dit geheimenis bij hem toenamen.

Toen de vroegere profeten nog leefden, had de Geest de weg door het vlees nog niet gebaand. In plaats van te getuigen van het bloed en samen met het bloed, had de Geest moeten getuigen van de zonde in het vlees, die de oorzaak ervan was dat de wet niet gehouden werd en door zijn kracht het vlees krachteloos maakte om het goede te doen.

De profeten van vroeger begrepen wel dat Christus moest lijden en sterven om de zonde in het vlees te lijf te gaan.

Maar Paulus had het voordeel dat hij, nu de Geest was uitgestort, zelf met Christus kon wandelen op de nieuwe en levende weg door het voorhangsel, dat is zijn vlees.

In deze wandel maakte hij zich een licht en openbaring over de geheimenissen van Christus eigen, die niemand van de ouden had kunnen verkrijgen. Want de talloze offers in het lichaam maken voorgoed een einde aan de zonde, terwijl de offers buiten het lichaam de zonde alleen maar in gedachtenis brengen.

Hij was een dienaar van de Geest en leerde de bedoelingen van de Geest begrijpen. En omdat de bedoelingen van de Geest ook de Gods bedoelingen zijn, en Gods bedoelingen ook Christus' bedoelingen zijn, kreeg Paulus door het wandelen in de Geest dezelfde bedoelingen. Dat maakte de gemeenschap intiem. Paulus werd gehoorzaam, omdat hij gewillig was.

Als zodanig werd hij veel gebruikt, en doordat hij veel gebruikt werd had hij eindeloos veel licht nodig om alle moeilijke kwesties in de gemeente te kunnen oplossen. God, die in al onze behoeften naar zijn rijkdom heerlijk voorziet, was ook bepaald niet spaarzaam met openbaring en inzicht. Hij liet de apostel ondoorgrondelijke, heerlijke dingen zien, opdat hij vervuld zou worden met ijver om de gemeente te dienen, zodat ook zij zouden opgroeien en gesterkt worden in het geloof.

Als wij door een eeuwige Geest onszelf offeren, krijgen we niet alleen kennis van het lijden van Jezus, maar gaan wij zelf deel krijgen aan zijn lijden - en ook aan zijn verheerlijking. De wijsheid die in Hem is, vloeit wetmatig over in ons. Zijn geheimenissen worden ons leven, en daardoor wordt heel ons leven één groot geheimenis.

Maar al het nu voor alle buitenstaanders een geheimenis, het is open en ontbloot voor wie deel hebben aan dit leven.





De apostel als dienaar van de heidenen




" dat de heidenen mede-erfgenamen zijn, medeleden en medegenoten van de belofte in Christus Jezus, door het evangelie, waarvan ik een dienaar geworden ben naar de genadegave Gods die mij geschonken is naar de werking zijner kracht." Vs. 6-7.God leidde de apostel door de Geest met krachtige hand tot het inzicht, dat de heidenen mede-erfgenamen zijn en bij het lichaam horen. Hij zag in de Geest hoe het natuurlijke lichaam door de Geest tot een offer werd.

Gij hebt mij een lichaam bereid! Hij zag hoe de heidenen door één Geest tot één lichaam werden gedoopt.Toen drong hij het lichaam binnen en werd een

offerpriester van Jezus Christus voor de heidenen6. Het werk van de Geest is niet alleen mensen tot één lichaam te dopen; Hij dringt het lichaam binnen en wijst de offers aan.

Daarin was Paulus Gods medewerker, en de gemeente was Gods akker. Hij was

een dienaar van Christus Jezus voor de heidenen in de heilige dienst van het evangelie Gods door zijn zwaard niet van bloed te weerhouden. God koos het offer uit en de apostel verrichtte priesterdienst, waardoor hij getrouw de heidenen tot gehoorzaamheid bracht, door woord en daad. Rom.15:16-18.Om nu als offerpriester dienst te kunnen doen moest Paulus zelf beproefd zijn in datgene waarin hij anderen zou helpen. Wilde hij Gods Woord in anderen tot vervulling kunnen brengen, dan moest het aan hem en in hem vervuld zijn.

De kennis van het lichaam is een groot geheimenis, ook in onze dagen. Hoeveel temeer dan de kennis van de offers in het lichaam. Zo is ook de dienst van de Geestesdoop iets groots, maar de priesterdienst door de Geest in het lichaam nog veel groter.

De heerlijkheid van de erfenis neemt in waarde toe naarmate er meer wordt geofferd. Want hoe meer iemand offert, des temeer godvruchtig, heilig en rein is hij.

Al is nu het lichaam door de Geest één uniek groot offer is geworden, er zijn ook in dat ene lichaam een groot aantal offers, die moeilijker te brengen zijn dan het lichaam als geheel.

Voor dit werk heeft God medewerkers nodig. Op dit gebied had de apostel een voorsprong op de heidenen, doordat hij zich evenals Jezus door een eeuwige Geest zichzelf offerde, terwijl de heidenen om de offers te brengen de hulp van een apostel nodig hadden.



6naar Rom. 15:16 volgens de Noorse vertaling





Verreweg de geringste stelt voor allen in het licht




"Mij, verreweg de geringste van alle heiligen, is deze genade te beurt gevallen, aan de heidenen de onnaspeurlijke rijkdom van Christus te verkondigen, en voor allen (N.) in het licht te stellen wat de bediening van het geheimenis inhoudt, dat van eeuwen her verborgen is gebleven in God, de Schepper van alle dingen..." Vs. 8-9.Huichelarij en leugen zijn zo algemeen, dat haast niemand zal geloven dat de apostel het echt meende, toen hij zei dat hij verreweg de geringste van alle heiligen was. Maar de Geest dreef hem ertoe dit te zeggen.

Hij was inderdaad zeer gering in eigen ogen. De kleinste gedachte dat je wel iets bent en een klein beetje opgeblazenheid zorgt ervoor dat de Geest zich terugtrekt.

Maar nu is het zo, dat de bediening van het geheimenis, dat Paulus naar voren bracht, aan hem was geopenbaard door de Geest.

De Geest getuigt niet van een mens, Hij getuigt niet eens van zichzelf, Hij getuigt van Christus. Dus voor openbaringen van de Geest is vereist dat we zeer gering zijn in eigen ogen. In de Geest leven en ontdekkingen doen, en anderen daarmee dienen, vereist dat je geringe gedachten over jezelf hebt.

Paulus voelde het zo aan dat hij voor engelen en mensen een schouwspel was. Dat kwam doordat hij in al zijn dienen werd gedreven door de Geest tegen het vlees van de anderen in, om dat als een offer aan het kruis te krijgen. Daardoor kreeg hij veel tegenstand en veel verdrukkingen. En dat had weer z'n uitwerking op hemzelf, zo sterk dat hij zichzelf als verreweg de geringste en allerellendigste van alle heiligen zag.

Van alle kanten veel tegenspraak krijgen, dat maakt ellendig. Daarom staat over Jezus geschreven, dat Hij geplaagd, geslagen en ellendig gemaakt was.

7 Als dan het waarachtige licht ook nog eens van enkel ellende bij onszelf getuigt en door z'n lichtsoordelen een menigte offers vergt, neemt de ellende zó toe, dat je de geringste van alle heiligen wordt. Want naar de Geest heb je de mensen tegen je, en naar het vlees heb je God tegen je.In deze toestand is iemand ootmoedig genoeg om voor allen in het licht te stellen wat de bediening van het geheimenis inhoudt, dat van eeuwen her verborgen is gebleven in God.

De bediening van het geheimenis wordt openbaar door oordelen van het licht. De vele offers in combinatie met de veelsoortige priesterdienst bewerken rechtszaken, waarin door licht en volkomenheid

(urim en tummim) oordeel wordt geveld. Daardoor wordt de zonde in het vlees aangepakt, en dat gelukt ook. Dat heeft God gedaan, toen Hij zijn eigen Zoon zond in een vlees aan dat der zonde gelijk, en wel om de zonde, en de zonde te veroordeelde in het vlees. Rom. 8:3.

De bediening van dit licht en deze oordelen zijn in onze tijd nog steeds een geheimenis, omdat het vlees ineenkrimpt onder zo'n radicale behandeling.

Maar waar iemand met Christus lijdt en alles verdraagt ter wille van zijn naam, daar wordt de bediening van deze zeer verborgen en geheime instelling volvoerd binnen het voorhangsel, dat is zijn vlees.

Hier wordt van uur tot uur een bediening volvoerd met hoge levenswaarden, hier verlies je je eigen leven en vind je terstond leven. Dat maakt deze bediening zoveer spannender en interessanter dan elke andere bediening.

Durf je je in die bediening binnen te dringen en er deel aan te hebben? Wil je je door verreweg de geringste laten dienen?



7 Jes. 53:4 volgens de Noorse vertaling





Gods veelkleurige wijsheid wordt bekend gemaakt




 opdat thans door middel van de gemeente aan de overheden en de machten in de hemelse gewesten de veelkleurige wijsheid Gods bekend zou worden, naar het eeuwige voornemen dat Hij in Christus Jezus, onze Here, heeft uitgevoerd  Vs. 10-11.Reeds van eeuwigheid had God zich voorgenomen door middel van de gemeente aan de overheden en de machten in de hemelse gewesten zijn veelkleurige wijsheid bekend te maken.

Uit de diepte heeft Hij ons geroepen, uit Egypte heeft Hij zijn Zoon geroepen. Hij heft de arme omhoog uit het slijk om hem te doen zitten bij edelen. God stelt Hem die veracht was, geplaagd, geslagen en ellendig gemaakt, aan zijn rechterhand om de komende wereld te regeren.

Wat niets is in deze wereld, heeft God uitverkoren om hetgeen wel iets is te beschamen. Gods wijsheid bloeit op bij de armen, de onaanzienlijken. Uit hen staat een volk op, dat eeuwig scepter en staf zal dragen.

Als dan de machten en overheden in de hemelse gewesten, die altijd hebben geleefd in hun eigen kracht en heerlijkheid, dit zien, zullen ze versteld staan van Gods wijsheid. Dan kunnen ze met volledig inzicht God prijzen, uit het diepst van hun ziel.

Zodoende krijgt het bloed van Christus door middel van de gemeente een direct werkende uitwerking voor de machten in de hemelse gewesten, om zich in diepere zin met God te verzoenen.

Engelen konden op één dag 3.000 mensen doden in de woestijn, en konden pal staan ter bescherming van Gods legerscharen. Ze konden Lot uit Sodom bevrijden en Petrus uit de gevangenis. Maar de kracht en wijsheid van God die zich in een arm en ellendig mensenkind ontwikkelde, zodat hij zelfs in al zijn zwakheld Satan zelf overwon, die was hun vreemd.

In die veelkleurige wijsheid begeren zij een blik te slaan, om te weten hoe het zaad van de vrouw toch de kop van de slang heeft kunnen vermorzelen, en dat nog wel in zo'n uiterst zwakke toestand.

De rust van God, onze rust in God en die van de overheden en machten in de hemelse gewesten wordt volkomen, wanneer het eeuwige plan dat Hij zich in Christus Jezus heeft voorgenomen, in al zijn volheid is volbracht, niets uitgezonderd.

Als het zover is, zullen de overheden en machten in de hemelse gewesten door middel van de gemeente een volledig inzicht in de diepten Gods hebben bereikt. De eer die zij door deze kennis de Vader kunnen bewijzen zal volmaakt zijn, doordat Gods werk in de Zoon volmaakt is.





De verdrukkingen van de apostel zijn een eer voor de gemeente




Daarom verzoek ik u met aandrang de moed niet op te geven bij mijn verdrukkingen om uwentwil, want die zijn een eer voor u. Vs. 13.Ieder die in Geest en waarheid een dienaar van God is, heeft er weet van dat er twee soorten verdrukkingen zijn: in de eerste plaats zijn persoonlijke verdrukkingen en vervolgens die terwille van de gemeente.

Dat doet God om de dienaar van de gemeente een voorsprong te doen krijgen, zodat hij op de gebieden waar hij anderen moet gaan dienen, zelf beproefd is.

De verdrukkingen terwille van de gemeente zijn veel groter dan die van hem persoonlijk, daarom wordt hij daardoor ook veel meer gevormd.

De apostel stelde er prijs op, dat de Kolossenzen wisten

hoe zware strijd hij voor hen en voor de broeders in Laodicea te voeren had. Kol. 2:1. Alle onderlinge twisten vielen op hem terug, hij moest de moeilijkheden uit de weg ruimen. Daarom verlangde hij vurig, dat hun harten getroost werden en zij tot alle rijkdom van een volledig inzicht kwamen en het geheimenis Gods mochten kennen, Christus.

Als ze te weten zouden krijgen wat een grote verdrukking hij om hen doorstond, zou dat hun inzicht verhelderen. Die man die, door hun onwetendheid, bij hen zo weinig aanzien had, zou plotseling belangrijk zijn. En zijn verdrukking terwille van hen, die hun tot schande hoorde te zijn, zou hun tot eer worden, als hun ogen ervoor opengingen hoeveel God en mensen voor hen over hadden.

Hij wenste van harte dat zij het geheimenis Gods leerden kennen. Aan elke macht ligt een geheimenis ten grondslag. Zelfs de macht van de wetteloosheid heeft z'n wortels in een geheimenis, daarom staat er:

het geheimenis der wetteloosheid. Als iemands bronnen in Christus' geheimenissen liggen, laat hij zich niet heen en weer slingeren door leringen van mensen of een vreemde bijbeluitleg. Met de apostel wensen wij van harte dat Gods volk tot een volledig inzicht mag komen, tot de kennis van het geheimenis Gods, Christus. Maar op weg naar dit hoge doel moeten we allerlei verdrukkingen ondergaan, en die zullen - eenmaal bekend - de gemeente en haar apostelen tot eer zijn.





De verborgen dienst van de apostel




Om die reden buig ik mijn knieën voor de Vader. Vs. 14.Wat kon hij anders? Het was hem immers onmogelijk, met alle inzicht en de brede wijsheid die hij bezat, hun duidelijk te maken hoezeer hij hen met een overvloed aan liefde liefhad. Hun vleselijkheid stond in de weg, zodat zij die machtige, in God zo rijke apostel niet konden begrijpen. Hij had hen wel met al zijn rijkdom aan goddelijke liefde willen omarmen, maar hij vond op geen stukken na begrijpende wederliefde. Daarentegen trof hij heel wat liefdeloosheid, eigenwijsheid en opgeblazenheid aan. Dat bezorgde hem veel lijden, en in dat lijden

boog hij zijn knieën voor Hem, naar wie alle geslacht in de hemel en op de aarde genoemd wordt.

Opdat Hij u geve, naar de rijkdom van zijn heerlijkheid, met kracht gesterkt te worden door zijn Geest in de inwendige mens. Vs. 16.Dit was Paulus' dringende gebed voor de Efeziërs. De rijkdommen aan heerlijkheid liggen in God. Maar nu bidt Paulus of deze geweldige rijkdommen door de heilige Geest aan de gemeente mogen worden doorgegeven, zoals ze ook aan hem zijn doorgegeven. Als de apostel niet zelf in het bezit van die kostbare schatten was geweest, had hij onmogelijk kunnen bidden of God die aan anderen wilde schenken: hij zou immers niet eens weten dat er zoiets heerlijks bestond!

Die schatten aan heerlijkheid, waar de Efeziërs niet van afwisten, ontwikkelen zich tot een enorme geesteskracht voor de inwendige mens.

Men verkrijgt ze door de gemeenschap aan het lijden van Christus. Als ze zomaar te krijgen waren, zonder lijden en verdrukkingen, dan zou jan en alleman rechtstreeks op God afstappen en al die heerlijke dingen bij Hem opvragen. Maar nu laat de wijsheid Gods de weg naar de schatten van Christus door het voorhangsel - het vlees - lopen, en iedereen moet die dan maar zo goed mogelijk te pakken zien te krijgen.

De apostel is door zijn licht hierover tot een diepgaande verborgen dienst voor de gemeente gekomen.





Geworteld en gegrond in de liefde




 opdat Christus door het geloof in uw harten woning make. Geworteld en gegrond in de liefde zult gij dan, samen met alle heiligen, in staat zijn te vatten hoe groot de breedte en lengte en hoogte en diepte is en te kennen de liefde van Christus, die de kennis te boven gaat, opdat gij vervuld wordt tot alle volheid Gods. Vs. 17-19.Je moet zelf in de liefde zijn geworteld en gegrond om een klein beetje te kunnen vatten, hoe groot de breedte, lengte, hoogte en diepte van de liefde van Christus is.

De liefde van Christus gaat dieper dan de zonden van een goddeloze, zodat zij vanuit de diepte de zondaar uit het slijk van de modderpoel kan tillen. Zij heeft een breder omvang dan het ruimste hart, zij strekt zich verder uit dan ons verstand kan vatten en in hoogte gaat zij al onze kennis te boven, d.w.z zij overtreft alles wat wij ervan weten.

De wijsheid is de moeder van de schone liefde. Willen wij ons goed leren gedragen in het huis Gods, dan moeten wij de wetten daarvoor in Gods wijsheid zoeken. Uit die wijsheid komt de liefde van Christus voort, die de onaanzienlijkste leden van het lichaam omvat met een kracht die onweerstaanbaar naar het volmaakte toe trekt.

De liefde is vol hoop, daardoor dooft ze elke aanklacht en volhardt ze met alle verwachting. De liefde overwint alle tegenstand en geen macht kan ertegen standhouden, want ze biedt hoop en uitweg. Zij zoekt zichzelf niet en is niet afgunstig. Het is haar wezen zich te geven, zelfs haar tucht bestaat alleen maar uit het verwijderen van alles wat haar goedheid kan tegenhouden.

Het is niet mogelijk de liefde van Christus in haar volheid te vatten, maar wie erdoor gegrepen is krijgt enig zicht op

haar diepte, lengte, breedte en hoogte.





Oneindig veel meer dan wij bidden of beseffen




Hem nu, die blijkens de kracht welke in ons werkt bij machte is oneindig veel meer te doen dan wij bidden of beseffen, Hem zij de heerlijkheid in de gemeente en in Christus Jezus tot in alle geslachten, van eeuwigheid tot eeuwigheid! Amen. Vs. 20-21.Het is een natuurlijke zaak dat iemand in de wereld rijpt en zich ontwikkelt, zodat hij mettertijd belangrijker dingen op zich kan nemen en organiseren dan in het begin. Iemand die nergens van weet maakt men geen chef van een groot bedrijf.

Als er nu staat dat God, blijkens de kracht die in ons werkt, oneindig veel meer wil doen dan wij bidden of beseffen, dan moeten we dat zo verstaan dat er grote mogelijkheden voor ons liggen, zó groot dat we zelfs niet het besef hebben om daarom te bidden. Maar het zal heel natuurlijk naar ons toekomen, blijkens de kracht en de richting waarin de Geest al is begonnen te werken.





Je roeping waardig wandelen




Als gevangene in de Here vermaan ik u dan te wandelen waardig der roeping waarmede gij geroepen zijt, met alle nederigheid en zachtmoedigheid, met lankmoedigheid, en elkander in liefde te verdragen, en u te beijveren de eenheid des Geestes te bewaren door de band des vredes. 4:1-3.Zoals iedereen een eigen lichaam, een eigen uiterlijk en een eigen naam heeft, heeft ook iedereen een eigen roeping. Want God heeft elk lid een plaats in het lichaam gegeven, zoals Hij heeft gewild. Nu moet ieder van ons wandelen waardig aan de roeping waarmee hij/zij geroepen is.

Binnen elke roeping en voor ieder persoon gelden de volgende hoofdregels: nederigheid, zachtmoedigheid, lankmoedigheid, elkaar in liefde verdragen, zich beijveren om de eenheid des Geestes door de vredeband te bewaren. Een beetje opgeblazenheid, een beetje onverdraagzaamheid of onbezonnenheid kan iets voor lange tijd bederven.

Waar deze eenheid tot stand is gekomen, moet ieder doen wat hij kan om die door de vredeband te bewaren. Als die eenheid en vrede eenmaal is verscheurd, is die niet zo makkelijk te herstellen. Laten we dus behoedzaam zijn.

En als er dan toch in de band van eenheid en vrede een breuk ontstaat, moet ieder z'n best doen om snel te vergeven, goed en barmhartig te zijn (vers 32), dan kan de beschadiging worden geheeld en kan de gemeenschap en vrede worden hersteld.





Eenheid




 één lichaam en één Geest, gelijk gij ook geroepen zijt in de ene hoop uwer roeping, één Here, één geloof, één doop, één God en Vader van allen, die is boven allen en door allen en in allen. 4:4-6.Door

één Geest tot één lichaam gedoopt. Dat lichaam is van Christus. Weet gij niet dat uw lichamen leden van Christus zijn? Als we ons lichaam als werktuig voor de gerechtigheid hebben gesteld, wordt ons lichaam een offer aan God. De leiding van de Geest mag niet worden gehinderd door familie en vrienden naar het vlees, want het lichaam is van de Here. De roeping is verschillend, maar wij zijn allemaal geroepen met dezelfde

ene hoop in onze roeping. De zonde in het vlees is voor ons allemaal gelijk, daarom heeft de broederschap in deze wereld hetzelfde lijden te doorstaan. Het ene geloof leidt ons allemaal altijd tot oordelen over het lichaam der zonde, zodat we in het ene lichaam deel krijgen aan die verlossing die ons meer van Gods volheid brengt. Heiligt de Christus in uw harten als Here. God, de Vader van allen, accepteert geen andere heersers.Het ene lichaam kan hier op aarde worden onderscheiden in:

1.

Het lichaam des vlezes: het lichaam dat de zonde heeft gediend en dat we als werktuig ten dienste van de zonde hebben gesteld, toen wij nog in de wereld waren. Dit lichaam is door de besnijdenis van Christus afgelegd en in het water begraven. Kol. 2:11-12.2.

Het lichaam der zonde: het lichaam waarin de zonde woont, ook sinds wij behouden zijn. Die zonde wordt erfzonde genoemd. Daarvoor worden wij niet veroordeeld, als we zijn begeerten niet gehoorzamen. Als de oude mens gekruisigd is en geen voedsel krijgt, wordt het lichaam der zonde geleidelijk tenietgedaan. Rom. 6:6.3.

Het lichaam des doods: het lichaam dat wij bij ons dragen zolang we nog iets te doden hebben. Paulus slaakte de kreet: Wie zal mij verlossen van dit lichaam des doods?! Rom. 7:24. Maar het verging hem zoals ons: wij moeten het ons hele leven meedragen. Zolang wij in dit lichaam des doods huizen, zijn wij ver van de Here in vreemdelingschap. Maar als we hiervandaan gaan om bij Hem te zijn, leggen we dit lichaam des doods af, en is onze geest vrij om een heerlijkheidslichaam aan te nemen.Zoals wij nu door één Geest tot één lichaam gedoopt zijn, om door die ene Geest in de ene dood ter verlossing geleid te worden, de dood van Christus, zullen wij ook door de opstandingskracht, die ons in de dood geleid heeft, in één lichaam met Christus worden verenigd bij de openbaring van zijn heerlijkheid.





Toedeling van gaven




Maar aan een ieder onzer afzonderlijk is de genade gegeven naar de mate waarin Christus haar schenkt. Daarom heet het: opgevaren naar de hoge voerde Hij krijgsgevangenen mede, gaven gaf Hij aan de mensen. Wat betekent dit Hij is opgevaren anders dan dat Hij ook nedergedaald is naar de lagere aardse gewesten? Hij die nedergedaald is, Hij is het ook, die is opgevaren ver boven alle hemelen om alles tot volheid te brengen. 4:7-10.Als Jezus niet eerst naar de lagere aardse gewesten was neergedaald, had zijn huidige heerlijkheid voor ons geen uitwerking gehad.



Toen Hij in de gestalte Gods was, heeft Hij het Gode gelijk zijn niet als een roof geacht, maar zichzelf ontledigd, en de gestalte van een dienstknecht aangenomen, en is Hij aan de mensen gelijk geworden. En in zijn uiterlijk als een mens bevonden, heeft Hij zich vernederd en is gehoorzaam geworden tot de dood, ja tot de dood des kruises. Daarom heeft God Hem ook uitermate verhoogd en Hem de naam boven alle naam geschonken, opdat in de naam van Jezus zich alle knie zou buigen van die in de hemel en die op de aarde en die onder de aarde zijn. Fil. 2:6-10.Het geheimenis der godsvrucht bestaat hierin, dat men neerdaalt naar de lagere aardse gewesten. Dat heeft Jezus gedaan, toen Hij vlees en bloed aannam en in alle dingen aan zijn broeders gelijk werd.

Daar beneden in de lagere aardse gewesten krijg je geen hoge gedachten over jezelf. Daar krijg je de zonde te zien, die in je vlees woont. Daar krijg je Christus te zien, geopenbaard in het vlees. Zulke dingen zie je nooit op de berg Tabor. Laten we dus altijd daar beneden in de lagere aardse gewesten blijven. Dan is het aan God om ons te verhogen - op zijn tijd.

Hoe dieper we binnendringen in die lagere aardse gewesten, des te heerlijker blijkt onze gezindheid te zijn en des te zwaardere lasten kunnen we dragen. Nu Christus verhoogd is, denkt Hij aan de geringen die neerdalen in de diepte. Aan die mensen geeft Hij de grootste en heerlijkste gaven, omdat die ze het hardst nodig hebben.

De wereld wil hogerop. Omhoog! Liefst zitten ze bovenop de berg der samenkomst ver in het Noorden. Jes. 14:13.

Jezus is omlaag gegaan en is

mishandeld, maar Hij liet zich verdrukken en deed zijn mond niet open, als een Lam dat ter slachting geleid wordt - Hij is uit verdrukking en gericht weggenomen. Jes. 53:7-8.Jezus is alomvattend, omdat Hij dieper naar beneden is gegaan dan wie ook. Toen Hij als een mens bevonden was, heeft Hij zijn gang naar beneden vervolgd en is Hij gehoorzaam geweest tot de kruisdood.

Niemand heeft iets te eisen; ieder van ons heeft genade gekregen naar de mate waarin Christus die schenkt.

De genadegaven zijn heel verschillend toebedeeld, maar wij zien wel in dat de genade en de genadegaven zo toebedeeld zijn, dat de genade van de een de zwakheid van de ander tot hulp is. Zo kan het ene lid met de hem gegeven genade een herdersstaf vormen voor een ander lid, wiens genade en gaven weer een andere uitwerking hebben.

Zo is altijd het ene lid bewust of onbewust het andere tot hulp. Zodoende staat zelfs een lid dat geen dienaar van de gemeente kan heten, door zijn genade en gaven in een magnetische geestelijke verhouding met de dienaar van de gemeente, en geeft hem hulp en ruggesteun waar hij zwak is.

Door deze toedeling van genadegaven zien we opnieuw een glimp van de liefde van Christus, die Hij over ons uitstort met wijsheid en verstand tot ons welzijn en onze groei in de genade.





Apostelen, profeten, evangelisten, herders en leraars




"En Hij heeft zowel apostelen als profeten gegeven, zowel herders als leraars, om de heiligen toe te rusten tot dienstbetoon." 4:11.Deze personen worden door God toegerust met specifiek gerichte gaven om de gemeente te dienen. De gaven van deze mensen treden zo op de voorgrond, dat hun gehele persoon een gave wordt voor de gemeente.





ApostelenNiemand kan zich het recht toe-eigenen om te zeggen: ik wil apostel worden. God kiest zelf uit wie Hij wil. Jezus vond een Petrus, een Jakobus, een Marcus, een Matteüs en een Johannes. Hij zei tegen hen: "Volg mij, en ik zal u tot vissers van mensen maken." Dus het vissen van mensen is een eerste taak van de apostel.

Van die mensen gaat hij gemeenten vormen, d.w.z. hij gaat hen individueel onderrichten in godsvrucht en hun gezamenlijk leren met elkaar om te gaan in de liefde van Christus. Dat is niet zo'n makkelijke taak. Daarom kan niemand apostel zijn zonder een oor te hebben voor wat de Geest in de gemeente spreekt.

De apostel Johannes kreeg de opdracht brieven te schrijven aan de engelen van de zeven gemeenten in Klein Azië. Om dat te kunnen doen moest hij zelf horen en zien, om precies te kunnen doorgeven wat God hem had geopenbaard. De engelen (vertegenwoordigers) of opzieners van de gemeenten moesten zich richten naar de apostelen, zoals de apostelen zich moesten richten naar Jezus.

Als het de taak van een apostel is mensen uit de wereld te vissen en hun in de gemeente godsvrucht te leren, dan moeten we inzien dat een apostel ook profeet, herder, evangelist en leraar moet zijn. Zonder al die gaven zou hij onmogelijk zijn moeilijke opdracht kunnen volbrengen om een gemeente uit de wereld tot de volmaaktheid in Christus te leiden. De ene gave kan wat meer op de voorgrond treden dan de andere, maar ze moeten alle aanwezig zijn.

In Handelingen 13 lezen we dat er in de gemeente profeten en leraars waren, waaronder Saulus en Barnabas.

"En terwijl zij vastten bij de dienst des Heren, zei de Heilige Geest: Zondert Mij nu Barnabas en Saulus af voor het werk waartoe Ik hen geroepen heb. Toen vastten en baden zij, legden hun de handen op en lieten hen gaan." Hieruit blijkt dat Saulus en Barnabas profeten waren en tot apostel geroepen waren; alleen moesten de overigen in de gemeente daarvan nog op de hoogte worden gebracht, zodat zij er hun goedkeuring aan konden hechten en hen overeenkomstig Gods wil konden uitzenden.





ProfetenToen koning Abimelech Sara van Abraham afnam, openbaarde God zich in een droom aan hem en zei:

"Zie, gij zijt een kind des doods, omdat gij die vrouw genomen hebt, want zij is gehuwd." Nadat Abimelech had toegelicht dat hij dit in onwetendheid had gedaan, zei God: "

Ik weet ook, dat gij het in onschuld uws harten gedaan hebt, Ik heb u dan ook ervan weerhouden tegen Mij te zondigen; daarom heb Ik u niet toegelaten haar aan te raken. En nu, breng de vrouw van deze man terug, want hij is een profeet. Dan zal hij voor u bidden, opdat gij in leven moogt blijven. Maar indien gij haar niet terugbrengt, weet dat gij voorzeker zult sterven, gij en al de uwen." Gen. 20.Abraham was een profeet, een man die met God sprak. Mozes was een profeet, met wie de Here sprak van aangezicht tot aangezicht. Christus was een profeet, Hand. 3:22.

Een profeet is een man aan wie de Here zich openbaart en aan wie Hij zijn wil meedeelt. Wie Gods profeten aanraakt, blijft niet ongestraft. Maar wie een profeet ontvangt omdat hij profeet is, zal het loon van een profeet ontvangen. Matt. 10:41.

Een profeet is een buis waardoor de Here tot de mensen spreekt. Een profeet hoort wat de Geest tot de gemeente zegt, want hij staat in verbinding met de onzichtbare krachten. Sommige profeten worden ook apostel.

In Hand. 13 zien we dat God ook in het nieuwe verbond sommigen tot profeet heeft aangesteld. Die zullen altijd tot welzijn en ontwikkeling van de gemeente blijven bestaan. Moge God zijn profeten zegenen!





EvangelistenHeel Gods verlossingswerk is evangelie voor ons. Maar een evangelist heeft een speciale taak. Hij moet de mensen uit de duisternis tot het licht brengen, uit de macht van Satan tot God.

Nu kan iedereen die behouden is, tot op zekere hoogte meewerken om zondaars uit de wereld tot Christus te trekken. Daar hoeft men geen evangelist voor te zijn. Maar wie door God in de gemeente als evangelist is aangesteld, is speciaal met gaven toegerust om tot zondaars te prediken.

De evangelisten van tegenwoordig bezondigen zich ernstig, als zij pasbekeerden aan zichzelf binden. De evangelist moet zelf midden in de gemeente staan, waar God naast hem ook herders, profeten en leraars heeft aangesteld. Als een evangelist een zondaar tot bekering heeft geleid, kan hij die doorgaans niet meer verder brengen. Nu moeten herders en leraars zo iemand verder helpen.

Maar wat gebeurt? Evangelisten laten pasbekeerden achter zich op een podium zitten, en preken verder tot zondaars. En dan moeten die pasbekeerden in de pauze hun getuigenis geven. Arme mensen! Zonder herder en zonder opziener zitten ze daar jaar na jaar, en kwijnen weg. De evangelist is bang zijn schaapjes te verliezen, terwijl hij geen capaciteiten of gaven heeft om ze ook maar het geringste voedsel te geven. Zondaren, zondaren en nog eens zondaren, daar preekt hij tegen. Mensen die zich van de zonde bekeerd hebben, zitten achter z'n rug te verhongeren. Wat een verantwoordelijkheid hebben deze mensen.

Ik wil ieder die tegen zondaren spreekt aanraden te bedenken, dat er in de gemeente meer bestaat dan alleen "de evangelist". De anderen zijn meer verborgen in het lichaam, maar zij zijn daar wel, dat moet de evangelist goed weten.

Het is nu de hoogste tijd om op te houden business te bedrijven in de arbeid van het koninkrijk Gods. Laat de mensen vrij om zich op hun eigen erfdeel te ontwikkelen! En laten de profeten, herders en leraars meewerken aan de arbeid die na het werk van de evangelist begint.





HerdersPasbekeerden hebben het leven niet gekregen om meteen weer te sterven. Als een pasgeboren baby niet onmiddellijk verzorging en voedsel krijgt, komt die om. Zo is het ook met geestelijke kinderen.

De dienst van een herder is fijngevoelig, zoals die van een moeder voor haar kinderen. Maar omdat deze dienst verricht wordt in het verborgene, staat die bij op het uiterlijk gerichte mensen niet zo hoog aangeschreven. Hij is ook niet erg in trek bij vleselijke christenen en bij predikers die zichzelf zoeken. Maar God waardeert de herderdienst dubbel. Het is een inspannende dienst, die grote oplettendheid vereist.

Een goed herder benut elk vrij moment om de lammeren te leiden, zelfs op z'n werk. Hij ziet erop toe of ze hun werk goed doen, geen losse taal uitslaan met wereldse collega's, niet in een hoekje duiken om een sigaret te roken. Hij waakt ervoor dat ze niet méér beloven dan ze kunnen waarmaken, dat ze hun beloften houden als ze eens iets hebben beloofd. Hij let op hun financiële activiteiten, dat hun uitgaven hun inkomsten niet te boven gaan, dat ze niet te pas en te onpas geld lenen en zich met risicodragende waardepapieren inlaten.

8 Hij houdt in het oog of ze zich niet te buiten gaan aan eten en drinken en of ze zich betamelijk kleden zodat ze zo min mogelijk in het oog lopen, of ze zich rein bewaren en ook verder in niets tot aanstoot zijn, zodat ze in alles de leer van Christus tot sieraad zijn.Misschien hebben sommigen de euvele moed om te vinden dat dit toch wel wat teveel is van het goede en dat je zodoende de persoonlijke vrijheid aantast? Maar het vlees laat zich op alle denkbare en ondenkbare manieren gelden. Dit soort persoonlijke vrijheid moet gesmoord worden, zodat de vrijheid van Christus aan het licht komt.

Ik weet best dat een aantal predikers tegen deze praktische rechtvaardigheidsopvoeding waarschuwen, maar ik weet ook dat die waarschuwingen niet van God komen, maar van vadertje duivel. Want het is een bekend feit dat er onder de vaste toehoorders van dezelfde predikers mensen zijn, die even stiekem uit de samenkomst weglopen om sigaretje te roken, jarenlang achterop zijn met abonnementsgeld voor hun bladen, en weliswaar royaal bijdragen aan de collecte maar de ogen ervoor sluiten of hun inkomsten eerlijk of oneerlijk zijn, en in pracht en praal nauwelijks onderdoen voor de ijdelheid van de wereld.

Voor zulke mensen is het een vreselijke slavernij om godvruchtig te leven. Daarom heeft God in de gemeente herders aangesteld, die erover moeten waken dat het vlees in slavernij wordt gehouden en wordt gekruisigd.





Leraars

"De Here heeft u wel brood der benauwdheid en water der verdrukking gegeven, maar uw leraars zullen zich niet meer verbergen, doch uw ogen zullen uw leraars zien; en wanneer gij rechts of wanneer gij links zou willen gaan, zullen uw oren achter u het woord horen: Dit is de weg, wandelt daarop." Jes. 30:20-21.Zolang alles goed gaat, zijn de mensen rijk en verrijkt al hebben ze de grootste armoede. Leraars hebben ze niet nodig, want "Jezus is voor mij genoeg," zeggen ze. Maar juist deze Jezus heeft leraars aangesteld in de gemeente.

Met het onderwijs in de gemeenten is het tegenwoordig droevig gesteld. Je kunt rustig zeggen dat de meesten niets van God weten. Zondaars worden eindeloos bepreekt, maar als ze zich eenmaal hebben bekeerd, dan is het uit ook. Bijna niemand wil voor hen zorgen.

Fijne gevoelens, gezellig bijeenzijn, glimlachende gezichten, zielse eredienst met getuigenis, zingen en muziek mag in geen geval worden onderbroken voor gezond geestelijk onderricht. Als iemand gaat vermanen, terechtwijzen of onderrichten, wordt dat beschouwd als verstoring van al die gezelligheid. Moge God zijn volk verlossen van al dit mooiweerchristendom, dat in wezen voor een groot deel alleen maar ijdel bedrog is.

Oudere mensen zijn zo ingekapseld in die chaos, dat ze die helemaal niet willen verlaten. Maar wel hebben we op verschillende plaatsen jongeren tot bezinning zien komen. Die hebben dat suikerchristendom vaarwel gezegd, en er oog voor gekregen dat ze gezouten voedsel nodig hebben om te kunnen leven en opgroeien.

Mensen die in waarheid God vrezen, merken al gauw hoe hol het is. Je kunt de stormachtigste jubelsamenkomst uitgaan met het besef van de grootste leegheid. Er was geen waarachtige diepte geweest, geen onderricht, geen opbouw in liefde. Er was niets bij geweest om van te leven en om op verder te bouwen.

Toen Israël rijk en verzadigd werd, zond God

brood der benauwdheid en water der verdrukking. Na al die holle klanken waar zij mee bezig waren geweest, liet Hij hen honger lijden. Dat hielp, want het was alsof ze gingen inzien dat er toch wel wat in zat, wat die verachte leraars van Israël hadden gezegd.Laten die leraars, die Christus heeft aangesteld in de gemeente, ook een woordje mogen meespreken. Als het eens pijn doet, zul je er allerminst schade van lijden.



8 Br. Smith schrijft eigenlijk: heen en weer lopen met wisselobligaties ter ondertekening - een financiële activiteit die we momenteel niet meer kennen.





De opbouw van het lichaam van Christus




 om de heiligen toe te rusten tot dienstbetoon, tot opbouw van het lichaam van Christus, totdat wij allen de eenheid des geloofs en der volle kennis van de Zoon Gods bereikt hebben, de mannelijke rijpheid, de maat van de wasdom der volheid van Christus. 4:12-13.Als de apostelen, profeten, herders, leraars en evangelisten niet allemaal in de gemeente hun taak kunnen vervullen, kunnen de heiligen niet opgroeien tot de kennis van de Zoon Gods, de mannelijke rijpheid, de maat van de wasdom der volheid van Christus.

Dat het in de gemeenten tegenwoordig zo'n malaise is, komt doorgaans doordat één persoon alle taken in de gemeente naar zich toetrekt. Hij wil apostel, profeet, leraar, herder en evangelist tegelijk zijn - hoewel hij niet eens evangelist kan heten, omdat hij zich afscheidt van de overige krachten, die God ook in de gemeente aangesteld heeft.

Alle aandacht en interesse van de gemeente gaat alleen maar uit naar de verlossing van de zondaar. Zelf zijn ze meer dan goed genoeg zoals ze zijn, al kennen ze niet eens de grondbeginselen van Gods woord.

Daarom is het zoals de Schriften getuigen:

Maar dit moet gij vooral weten, dat er in de laatste dagen zware tijden zullen komen. Want de mensen zullen zelfzuchtig zijn, geldgierig, pochers, vermetel, kwaadsprekers, aan hun ouders ongehoorzaam, ondankbaar, onheilig, liefdeloos, trouweloos, lasteraars, onmatig, onhandelbaar, afkerig van het goede, verraderlijk, roekeloos, opgeblazen, met meer liefde voor genot dan voor God, die met een schijn van godsvrucht de kracht daarvan verloochend hebben.  die zich te allen tijde laten leren, zonder ooit tot erkentenis der waarheid te komen. Zoals Jannes en Jambres, de tegenstanders van Mozes, staan ook dezen de waarheid tegen. Het zijn mensen wier denken bedorven is, en wier geloof de toets niet kan doorstaan. Houd ook dezen op een afstand!

Maar zij zullen het niet veel verder brengen, want hun onzinnigheid zal aan allen overduidelijk worden, zoals ook bij genen het geval was. 2 Tim. 3:1-9.Als de bovengenoemde mensen buiten stonden, in de wereld, dan zou je niet anders verwachten. Maar ze zijn binnen, want ze hebben een schijn van godsvrucht en ze laten zich te allen tijde leren, zonder ooit tot erkentenis der waarheid te komen. Als je hen op de proef zou stellen, zou je merken dat ze de waarheid tegenstaan, zoals Jannes en Jambres Mozes tegenstonden.

De apostel zegt dat deze mensen in de laatste dagen zullen opstaan, en dat wij ze op een afstand zullen houden. Leven we niet in de laatste dagen, en hebben we geen goede en overduidelijke redenen om hen op een afstand te houden?

Beste, lieve lezer of lezeres! Wees gehoorzaam aan de waarheid! Wees niet kleinzerig als het gaat om lijden in het vlees. Ben je door de dood van Christus behouden van de zonden, dan moet je nu verder behouden worden door zijn leven. Rom. 5:10.

Ieder lid heeft z'n taak toebedeeld gekregen, wederzijds tot nut van ieder binnen het lichaam. Wil dan het hele lichaam gedijen en opgroeien tot Hem die het hoofd is, Jezus Christus, dan moeten de dienaren die God in de gemeente heeft aangesteld, zich in hun taak kunnen ontwikkelen zoals het Gods wil is.





Sluwheid die tot dwaling verleidt




Dan zijn wij niet meer onmondig, op en neer, heen en weer geslingerd onder invloed van allerlei wind van leer, door het valse spel der mensen, in hun sluwheid die tot dwaling verleidt, maar dan groeien wij, ons aan de waarheid houdende, in liefde in elk opzicht naar Hem toe, die het hoofd is, Christus. 4:14-15.Als iemand van het woord der waarheid afdwaalt, wordt hij gewoonlijk een bewonderaar van knap verzonnen fabeltjes. Hij lacht blij om al die sluw bedachte dwalingen en meent in zijn opgeblazenheid al heel ver gevorderd te zijn in Christus.

Onmondige, maar overigens oprechte mensen kunnen die mondige goochelaars maar moeilijk weerstaan. Daarom wil de apostel dat wij, ons aan de waarheid houdende, in liefde opgroeien naar Hem, die het hoofd is, Christus. Hij wil dat wij volwassen worden in Christus, zodat we niet meer op en neer en heen en weer geslingerd worden onder invloed van allerlei wind van leer. Maar om volwassen te worden moeten wij ons Godskennis toe-eigenen.

Godskennis leidt altijd tot godsvrucht en tot het kruisigen van alle vleselijke begeerten. Valse leringen daarentegen leiden bij het kruis vandaan naar opgeblazenheid en zelfbewondering.





De wetten en banden van het lichaam




Door wie het gehele lichaam wordt bijeengehouden door elke band die Hij geeft, en als lichaam opgroeit tot opbouw in de liefde, alles volgens de activiteit die aan ieder afzonderlijk is toebedeeld. 4:16 (N).Als er staat dat het lichaam wordt bijeengehouden door elke band die Hij geeft, moeten we bedenken wat het lichaam eigenlijk is. Tot het lichaam behoren alleen diegenen die met één Geest tot één lichaam gedoopt zijn.

Om niet in botsing te komen met de wetten die binnen het lichaam gelden, moet je goed letten op de roeping en verkiezing van ieder afzonderlijk lid. Ze hebben niet allemaal dezelfde taak, zoals ze ook niet allemaal dezelfde genade hebben.

De een heeft een uitgesproken gave om geesten van mensen te beoordelen, een ander krijgt openbaring in de Godskennis. Sommigen blinken uit in vrijgevigheid, anderen in gastvrijheid en weer anderen in behulpzaamheid. Sommigen vermanen, anderen onderrichten, weer anderen zingen en maken muziek. De een heeft een gave om in de keuken te dienen, de ander om te overtuigen en te bemoedigen.

Al deze banden dienen om het lichaam als één geheel bijeen te houden. Ze zijn met alle wijsheid en inzicht door Christus gegeven, opdat alles in het huis bereid wordt tot eer van Hem, die het huis toebereid heeft.

Wees dus niet snel om uw broeder te beoordelen, als hij niet die genade en gave heeft die u hebt. Hij kan weer een waakzaam oog hebben op andere gebieden, waar u meer blind voor bent. Wees ootmoedig en bescheiden in uw gedachten en uw oordeel! Wij allen hebben onze genadegaven niet gekregen om daarmee onze broeders te veroordelen, maar om te dienen en te helpen.

Evenals er buiten het lichaam wetten zijn als tuchtiging voor overtreders, zijn er in het lichaam wetten met als doel: onderlinge hulp en samenbinding in de liefde.

Gods genadegaven en roeping zijn onberouwelijk. Daarom zijn de genadegaven in de mens aanwezig vanaf de natuurlijke geboorte. Want Hij is opgevaren naar den hoge en Hij heeft gaven gegeven aan de mensen. Die gaven krijgt iemand niet pas als hij wordt wedergeboren; ze zijn zelfs wel aan goddeloze mensen gegeven. Maar bij de wedergeboorte worden ze geheiligd door de Geest en in de dienst van God gesteld.

Zo kennen we wereldse mensen die toegerust zijn met een grote vrijgevigheid of een sterk rechtvaardigheidsgevoel. Dus in hoeverre geestelijk iemand is, kan niet worden beoordeeld op grond van zijn genadegave, maar op grond van de trouw en liefde die hij met behulp van zijn gaven betoont.

Goddelozen kunnen hun gaven immers wel gebruiken om minder begaafden te kleineren en opzij te duwen. En zo kan een minder geestelijk iemand zijn gaven gebruiken om op iemand met minder gaven, die misschien door zijn goede gezindheid God meer welgevallig is dan hij, aanmerkingen te maken of over hem kwaad te spreken.

Het volmaakte is dus dat ieder in de liefde van Christus zijn gaven gebruikt om te dienen, zodat niet iemand zich in vleselijke ijver op het gebied van zijn genadegave te buiten gaat aan het veroordelen van minder begaafden. Want ook als het waar is wat hij zegt, dan nog draagt het niet bij aan het opgroeien van het lichaam, omdat hij bij z'n opmerkingen niet op het oog had wat goed was voor de ander. Daarom moeten wij ons aan de waarheid houdende, in liefde onze dienst in het lichaam vervullen.





IJdelheid van denken




"Dit zeg ik dan en betuig ik in de Here, dat gij niet langer moogt wandelen zoals ook de heidenen wandelen, in de ijdelheid van hun denken, verduisterd in hun verstand, vervreemd van het leven Gods om de onwetendheid die in hen heerst, om de verharding van hun hart. Zij hebben zich immers in hun verdoving overgegeven aan de losbandigheid om gretig winst te slaan uit allerlei onreinheid." 4:17-19.Het ergste wat de goddeloze heeft, is ijdelheid

9 vandenken. Hij voelt zich eenzaam en verlaten. Alleen een nieuwe zonde kan een ogenblik van opleving geven, om vervolgens nog meer veroordeling en grotere leegte achter te laten. Zelfs het huis van de goddeloze getuigt van leegheid, want hij heeft de zegen uit zichzelf en uit zijn huis weggejaagd. Gods Geest werkt onvermoeibaar om de mens bij elke gelegenheid te vermanen. Maar als iemand altijd zijn hart afsluit voor deze zegenrijke stem, wordt hij steeds meer ongevoelig en onwetend aangaande Gods weg met een mens. Tenslotte voelt hij niet meer aan dat hij zich voor bepaalde dingen zou moeten schamen. Zijn denken is woest en ledig, en de veroordeling is neerdrukkend.

Hij kan zijn hart zo lang tegen Gods stem verharden, dat hij bij het begaan van gebruikelijke zonden geen veroordeling meer voelt. Alleen als hij het weer erger maakt met zondigen, zal zijn geweten hem nog waarschuwen.

Dit heet

dood zijn door overtredingen en zonden. Zo iemand bevindt zich in het koninkrijk dat de dood heet. Dit dodenrijk zal eenmaal in de poel des vuurs geworpen worden. Openb. 20:14. Een vreselijke toestand.Een mens krijgt vergelding naar zijn werken. Daarom zegt de apostel dat wij niet langer mogen wandelen zoals ook de heidenen wandelen, in de ijdelheid van hun denken.



9Noors: leegheid





De oude mens afleggen




"Maar gij geheel anders: gij hebt Christus leren kennen. Gij toch hebt van Hem gehoord en zijn in Hem onderwezen, gelijk dit de waarheid is in Jezus, dat gij wat uw vroegere wandel betreft de oude mens aflegt, die ten verderve gaat naar zijn misleidende begeerten..." 4:20-22.In de Schriften staan vele benamingen, waar we nauwkeurig op moeten letten, willen we ze uit elkaar kunnen houden. Gods Woord spreekt namelijk woorden zoals de Heilige Geest die leert. Die woorden komen heel anders terecht dan mensenwoorden, al gebruikt de Geest menselijke woorden.

Er is sprake van het lichaam der zonde en het lichaam des vlezes, werkingen des lichaams en werken van het vlees, de oude mens en de nieuwe mens - of zoals die ook genoemd wordt: de mens Gods. Als we die dingen niet kunnen onderscheiden, worden veel begrippen heel wazig.

Het hangt van iemands gezindheid af in hoeverre een werking een

werking des lichaams, een werk van het vlees of een werk Gods genoemd kan worden. Heeft iemand een slechte gezindheid, dan doet hij slechte dingen, n.l. werken van het vlees, en die doet hij met

het lichaam des vlezes. Deze werken worden uitgevoerd door de oude mens.Bij de wedergeboorte wordt het lichaam des vlezes afgelegd, in de besnijdenis van Christus. Dit lichaam des vlezes wordt met Hem begraven in de doop. Kol. 2:11-12.



Het lichaam des vlezes, dat afgelegd wordt, moet in geen geval worden verward met het lichaam der zonde. Dit laatste blijft aanwezig zolang wij in ons lichaam ons verblijf hebben. Rom. 6:6.Werkingen des lichaams worden niet gedaan door mijn nieuwe gezindheid, die Gods wet en Gods wil dient. Maar de zonde die in mij woont (de aangeboren erfzonde) maakt mij krijgsgevangen onder de wet der zonde in de leden, en dwingt mij te doen wat ik haat.

10 Als ik het nu haat en God haat het ook, dan zijn Hij en ik het daarover eens. Daarmee dood ik de werkingen des lichaams door de Geest en ik zal leven. Rom. 8:13.Voor deze werkingen des lichaams bestaat geen veroordeling, want overeenkomstig de wet van mijn gezindheid

11 oordeel ik ze door de Geest, en zodoende word ik er overwinnaar over. En nu vindt het afleggen van de oude mens plaats doordat ik krachtens mijn gezindheid altijd Gods wet houd en door de Geest de werkingen de lichaams dood.



10Zie Rom. 7:23. De uitdrukking wat ik haat staat in Rom. 7:15. In de NBG vertaling wordt die uitdrukking zwakker weergegeven met waar ik een afkeer van heb.

11Zie ook Rom. 7:23. De wet van mijn gezindheid heet in de NBG vertaling de wet van mijn verstand.





De nieuwe mens aandoen




" dat gij verjongd wordt door de geest van uw denken en de nieuwe mens aandoet, die naar (de wil van) God geschapen is in waarachtige gerechtigheid en heiligheid." 4:23-24.Naarmate iemand nu door de Geest de werkingen des lichaams doodt en in het licht wandelt, reinigt het bloed van alle zonde. Daardoor gaat zijn gezindheid meer aanvoelen wat zonde en onreinheid is, hij gaat de leugen haten en krijgt de waarheid lief. Hij gaat zelfs zijn eigen leven in deze wereld haten. Dat kunnen we doen, omdat wij niet meer in het vlees zijn, maar in de Geest. Rom. 7:5, 8:9.

Vernieuwing van ons denken voltrekt zich dagelijks doordat het licht in het lichaam binnendringt. De zonde wordt veroordeeld

in het vlees, zij neemt voortdurend af in kracht, zodat zelfs de werkingen des lichaams in aantal afnemen, en de gekruisigde oude mens wordt meer en meer overgegeven in de dood aan het kruis. De mens Gods neemt toe in kracht naarmate de oude mens verdwijnt. Waarheid, gerechtigheid en heiligheid bloeit op doordat ons denken

12 vernieuwd wordt tot licht en volkomenheid - de nieuwtestamentische urim en tummim, waarmee de nieuwe mens door de Here alle moeilijkheden kan oplossen. Ex. 28:30.

12 Zie Rom. 12:2, waarop br. Smith zinspeelt. Eigenlijk geeft de vertaling ons denken de bedoeling een beetje gebrekkig weer, omdat het de indruk kan wekken van theoretisch denken. In het Noors wordt het woord sinn gebruikt, dat ook gezindheid inhoudt.





Leg de leugen af en spreek waarheid. Geef de duivel geen ruimte


De verzen 25-32 kunnen zó worden samengevat:



Leg de leugen af en spreek waarheid. Geraak je in toorn, zondig dan niet. Geef de duivel geen voet.13 Wie een dief was, stele niet meer. Geen liederlijk woord kome uit uw mond. Bedroef de Heilige Geest niet. Bitterheid, gramschap, toorn, getier en gevloek worde uit uw midden gebannen. Wees vriendelijk en barmhartig jegens elkaar. Vergeef elkaar.Als - zoals sommigen leren - het lichaam der zonde bij de wedergeboorte zou zijn verdwenen, zouden al die vermaningen overbodig zijn. Maar de apostel is een andere mening toegedaan. Hij schrijft dat het tenietgedaan zal worden (toekomst!), indien de oude mens gekruisigd blijft. Rom. 6:6.

14Sommigen zullen vragen: Is het echt nodig om een kind van God te zeggen dat hij niet mag liegen, stelen en boos worden?

Jazeker, dat is hard nodig, want de toestand is vaak heel beroerd. Mensen stelen tijd van zichzelf en van anderen. Ze kunnen zo goed als alles goed gebruiken, en gappen van alles stiekem mee van hun werkplaats of kantoor. De een spreekt kwaad van de ander en verdraait z'n woorden zodat het erger lijkt dan bedoeld was. Als mensen klem zitten, zeggen een leugentje om bestwil om hun verhaal mooier te maken of om hun gezicht te redden. Ze worden boos en nemen uitdrukkingen in de mond die de tegenpartij kwetsen, men "geeft de duivel voet". Ze worden door van alles en nog wat geďrriteerd, doordat ze daar nog niet genoeg van verlost zijn. Ze zijn hebzuchtig en heel snel om bij iemand in een goed blaadje te komen, maar niet zo snel als er iemand geholpen moet worden. Op allerlei manieren doen ze aan wijzen met de vinger en kwaadsprekerij.

Dat alles toont aan dat de wet der zonde z'n woonplaats in het vlees heeft, en dat leer die zegt dat dit niet zo is, absoluut niet standhoudt.

Naarmate iemand geestelijk wordt, legt hij dit allemaal af, maar dat gaat niet zo heel snel, want een mens wil liever zondigen dan lijden.

Mensen zijn er snel bij om te belijden wat Christus voor ons gedaan heeft, maar heel traag als Hij iets van ons vraagt - hoewel Hij daar toch de kracht toe geeft.



13 Die uitdrukking wordt niet altijd begrepen. De bedoeling is: geen voetbreed gunnen, geen ruimte geven.



14 volgens de Noorse vertaling. Statenvertaling: opdat het lichaam der zonde tenietgedaan worde.





De wandel




Weest dan navolgers Gods als geliefde kinderen, en wandelt in de liefde zoals ook Christus u heeft liefgehad en zich voor ons heeft overgegeven als offergave en slachtoffer, Gode tot een welriekende reuk. 5:1-2.

Navolgers van God zijn wil zeggen dat we de leiding van zijn Geest moeten volgen.Wij hebben veel op een verkeerde manier over liefde horen spreken, liefde voor het vlees, jezelf sparen. Als iemand dan

spreekt als Gods woord en de afschuwelijkheid van de zonde aanpakt, dan zegt men dat hij te weinig liefde heeft.Maar al wordt het woord liefde misbruikt, het is rein voor wie het rein hanteren. Wij worden immers vermaand om in de liefde te wandelen.

De liefde heeft een buitengewoon goede eigenschap: zij zoekt zichzelf niet. Integendeel, zij geeft. Zij stelt de ander geen eisen, maar schiet te hulp.

Christus heeft zich in zijn liefde aan ons overgegeven als offergave en een Gode welriekende reuk. Wat kunnen wij nu voor Hem offeren? Wij kunnen uit liefde voor Hem onszelf offeren in hetzelfde offer!

De liefde is op de innerlijke wegen werkzaam als een verborgen band die lidmaatschap bij een of andere groepering overbodig maakt, ja weerzinwekkend. Waar de liefdebanden werkzaam zijn, daar is het een smadelijke belediging van de liefde om andere banden te gebruiken dan die van de liefde zelf. Zoiets is wantrouwen: de een vertrouwt de ander niet.

Wie in de liefde wandelt, gaat weldra zelf liefde ondervinden, wederliefde, want elke eigenschap wekt bij anderen een overeenkomstige eigenschap op.

We kunnen ons oefenen in godsvrucht, en we kunnen er ons in oefenen om in de liefde te wandelen. Dit hoort bij wat we nodig hebben om ons met macht te kunnen binnendringen in het Koninkrijk Gods.





Leeg gepraat




"Laat niemand u misleiden met drogredenen (N: leeg gepraat), want door zulke dingen komt de toorn Gods over de kinderen der ongehoorzaamheid. Doet dan niet met hen mee." 5:6-7.Leeg gepraat noemt men vaak "luchtig gepraat", maar dat is helemaal verkeerd. Lucht is een heerlijk Godsgeschenk, waarin we ademen en leven, maar leeg gepraat leidt de aandacht af van Hem die uit de hemel spreekt met inhoud en gewicht.

Het is algemeen bekend dat er in de wereld heel wat hol gepraat wordt geuit. Maar het is minder bekend dat men in godsdienstige kringen smijt met waardeloze, ja schadelijke holle klanken, tevoorschijn getoverd door de ijdele oude mens, die nu godsdienstig is.

15Zulke holle klanken komen gewoonlijk voort uit een roes van gevoelens, uit enthousiasme, dromen over religieuze gewichtigheid en eerzucht. Maar ze moeten het afleggen tegen de realiteit van het leven en tegen Gods woord. Ze hebben dienst gedaan als ijdel bedrog voor mensen die zich willen laten bedriegen.

Gods woord is zuiver als zilver dat zevenmaal in vuur gelouterd is, maar holle klanken vliegen bij de eerste vuurproef al in brand.

Het woord van God kan wel jarenlang onbegrepen in het gehoor blijven liggen. Maar dan komt het op een dag plotseling tot leven en herinnert men zich het jaren geleden van die-en-die gehoord te hebben. Zulke woorden komen vanuit het gehoor in het hart, maar holle klanken gaan het ene oor in en het andere uit.



15 De uitdrukkingen leeg gepraat en holle klanken hebben hier dus inderdaad de strekking van drogredenen.





Vroeger duisternis, thans licht




Want gij waart vroeger duisternis, maar thans zijt gij licht in de Here. Wandelt als kinderen des lichts... 5:8.Duisternis is een ding, maar hier staat dat de hele mens vroeger duisternis was. De duisternis had de mens bedorven, zodat hij een mens der duisternis was geworden, een mens die in het duister leeft en zijn daden in het duister verricht.

In deze duisternis heeft Satan de macht. Hij wordt dan ook de vorst der duisternis genoemd. Hij stuurt en leidt de mensen der duisternis in deze wereldkringloop.

Hoewel de duisternis de werken der duisternis bedekt voor de mensen die in de duisternis zijn, weet God wel wat er in het duister gebeurt, want in Daniël 2:22 staat:

Hij openbaart ondoorgrondelijke en verborgen dingen, Hij weet wat in het duister is en het licht woont bij Hem.Hieruit blijkt dat de Here zowel de vorst der duisternis als de mens der duisternis met al hun in het duister verrichte daden kent en ziet. Dat komt doordat het licht bij Hem woont.

Hij werpt licht in het duister, zoals het Hem goeddunkt.

Alle dingen liggen open en bloot voor de ogen van Hem, voor wie wij rekenschap hebben af te leggen.Nu zijn wij overgebracht uit de duisternis naar het licht, uit de macht van de Satan naar God. Zoals wij vroeger duister in de duisternis waren, zijn we nu licht in de Here geworden in het licht. Van ons kan worden gezegd dat wij van een mens der duisternis veranderd zijn in een mens van het licht.

In dit licht krijgen wij, de een meer en de ander minder naar gelang van de lichtsterkte, het vermogen en gaven om - evenals God zelf - te onderzoeken wat er nog in het duister is.

Daarom zegt een mens der duisternis zo vaak, als iemand op zijn duisternis licht werpt: Hoe weet je dat? Ze zijn in duisternis gehuld en denken goed verscholen te zitten. Maar dan worden hun slechte daden plotseling in het licht gesteld, zodat ze verbaasd zeggen: Jij oordeelt. Laat alles maar over aan God, die zal wel oordelen.

Het licht heeft oordeel meegebracht en de mens der duisternis gedwongen te zeggen dat hij zich geoordeeld voelde. Het is alsof hij zeggen wil: Neem dat licht toch weg, laat mij maar in het duister blijven, want de duisternis houdt mij verborgen. Dat veroordeelt mij tenminste niet, zoals jij dat doet met je licht. Het is waar wat Jezus zegt:

Dit is het oordeel, dat het licht in de wereld gekomen is en de mensen de duisternis liever gehad hebben dan het licht, want hun werken waren boos. Joh. 3:19.Hierin schuilt de diepere oorzaak ervan dat wij door alle mensen gehaat zullen worden omwille van zijn naam. Want de mensen haten het licht en hebben de duisternis lief, omdat hun werken boos zijn. Waren hun werken goed geweest, hadden ze het licht meer liefgehad dan de duisternis. Dan was het immers een eer voor hen geweest, dat deze werken openbaar werden zodat iedereen ze kon zien.





De vrucht van het licht




 want de vrucht des lichts bestaat in louter goedheid en gerechtigheid en waarheid - en toetst wat de Here welbehagelijk is. 5:9-10.Ieder mens draagt vrucht. In de duisternis doet men de werken van het vlees, zoals

hoererij, onreinheid, losbandigheid, afgoderij, toverij, veten, twist, afgunst, uitbarstingen van toorn, zelfzucht, tweedracht, partijschappen, nijd, dronkenschap, brasserijen en dergelijke. Gal. 5:19-21.Maar in het licht brengt men de vrucht van de Geest voort, namelijk

liefde, blijdschap, vrede, lankmoedigheid, vriendelijkheid, goedheid, trouw, zachtmoedigheid en zelfbeheersing. Gal. 5:22.Ziehier het verschil. Ieder mens behoort tot één van deze twee hoofdgroepen. Wel kunnen de verschillen binnen elk van beide groepen heel groot zijn. Maar de hoofdregel is, dat een goede boom geen slechte vruchten kan voortbrengen en een slechte boom geen goede vruchten. De boom moet slecht genoemd worden, als de mens zich in het duister bevindt. En de boom is goed als de mens is overgebracht uit het duister naar het licht, en daarna in dit licht gaat wandelen.

De tijd snelt voorbij, de jaren volgen elkaar op. Denk na, mijn innig geliefde medemens, breng je goede vruchten voort, of slechte? Aan je vruchten is te zien in hoeverre je goed of slecht bent. Onze werken gaan door dood en graf met ons mee, en op de opstandingmorgen moeten wij er verantwoording over afleggen.





Christus als licht




Daarom heet het: Ontwaak, gij die slaapt, en sta op uit de doden, en Christus zal over u lichten. 5:14.Jezus is geboren onder de wet om hen die onder de wet waren, vrij te kopen. Nu moet het licht gedoseerd worden aan de hand van iemands gesteldheid. Als hij onder de wet is, kan hij het licht van de opstandingkracht niet verdragen. Het licht dat van Jezus uitging als mens onder de wet, is meer dan genoeg om hen te oordelen.

Daarom staat er ook geschreven dat

wie onder de wet zondigen, door de wet geoordeeld zullen worden, en dat wie zonder wet zondigen, zonder wet verloren zullen gaan. Maar wij zijn niet zonder de wet van God, maar wij staan onder de wet van Christus.Voor wie door de wet voor de wet is gestorven, werpt Christus licht op de innerlijke wegen, met het licht van zijn opstandingkracht.

Hij openbaart zichzelf als de volmaakte wet der vrijheid in het lichaam, opdat onze ontwikkeling in Hem zich niet zal voltrekken uit dwang, maar uit vrije wil. Als alle ontwikkeling en groei naar het volkomene zich in vrijheid voltrekt, is dat veel kostbaarder dan als het onder dwang zou gaan.

Laten we ons daarom

verdiepen in de volmaakte wet der vrijheid, en daarbij blijven. Laten we deze wetten der vrijheid onderzoeken, of er nog een en ander is wat we kunnen afleggen. Dingen die een last zijn en ons zo licht in de weg staan. Christus zal je verlichten als de Heer en beschermer van de vrijheid. Hij is de meest uitnemende persoon van alle personen en de meest uitnemende wet van alle wetten, omdat die is niet gegeven is voor overtreders, maar voor wie zich met geweld vooruitvecht naar het volmaakte.

Simeon zegt van Hem dat Hij

een licht tot openbaring voor de heidenen is. Luc. 2:32. Dat hebben we ervaren ook, omdat Hij zijn licht tot openbaring in onze harten heeft doen schijnen.





Vrouwen moeten onderdanig zijn aan hun man




Vrouwen, weest aan uw man onderdanig als aan de Here, want de man is het hoofd van zijn vrouw, evenals Christus het hoofd is zijner gemeente. Hij is het die zijn lichaam in stand houdt. Welnu, gelijk de gemeente onderdanig is aan Christus, zo ook de vrouw aan haar man, in alles. 5:22-24.Als we eraan denken hoe Christus handelt t.a.v. de gemeente, dan heeft de man veel te leren wat betreft de verhouding met zijn vrouw.

Christus dwingt de gemeente niet, maar Hij geeft haar door vermaning en aansporing de gelegenheid zich volgens de wetten der vrijheid te ontwikkelen. Hij vit niet op kleinigheden, maar als Hij onwaarachtigheid en bedrog in de geest opmerkt, is Hij heel streng. Hij heeft het grote doel voor ogen, en als de geestesrichting goed is, bedekt Hij verder talloze uitingen van het lichaam der zonde met zijn liefde.



Welzalig de mens, wie de Here de ongerechtigheid niet toerekent, en in wiens geest geen bedrog is. Psalm 32:2.De verhouding tussen een man en zijn vrouw moet zijn zoals die tussen Christus en de gemeente. Christus heeft de gemeente lief en heeft zichzelf voor haar overgegeven. De gemeente is onderdanig aan Christus als hoofd.

Zoals het voor de gemeente geen zin heeft om Christus tegen te spreken, heeft het voor de vrouw geen zin om haar man tegen te spreken. Als zij dat wel doet, heeft dit nooit een goede uitwerking. Maar zoals de gemeente in haar gebeden met haar moeilijkheden en omstandigheden naar Christus toe gaat, moet ook de vrouw met haar moeilijkheden naar haar man toe komen. Daarbij is het aan de man om in al die kwesties de eindbeslissing te nemen.Voor een godvruchtige man en vrouw zal dit alles eenvoudig liggen en vanzelfsprekend zijn.



Sara was Abraham gehoorzaam en noemde hem heer, en haar dochters bent u, als u goed doet en u geen schrik laat aanjagen.

Desgelijks gij, mannen, leeft verstandig met uw vrouwen, als met brozer vaatwerk, en bewijst haar eer, daar zij ook mede-erfgenamen zijn van de genade des levens, opdat uw gebeden niet belemmerd worden. 1 Petr. 3: 6-7.Als de man zich voor zijn vrouw offert, zoals Christus zich voor de gemeente geofferd heeft, dan zal hij net zo'n heilzame uitwerking op zijn vrouw hebben als Christus heeft op de gemeente.

Als de man meer volmaakt is dan zijn vrouw, evenals Christus meer volmaakt is dan de gemeente, dan hebben zijn krachten als van het sterkere vat bij hun onderling contact net zo'n invloed op het zwakkere vat als Christus zelf, die

de gemeente voor zich plaatst, stralend, zonder vlek of rimpel of iets dergelijks, zó dat zij heilig is en onbesmet.En zo wordt uit de vrouw, in de omgang met een godvruchtig man, geleidelijk een vrouw gevormd die in de ogen van haar man heilig en onbesmet is, zonder vlek of rimpel. Die vorming vindt plaats door de wil van de man, daarom moet de vrouw aan haar man onderdanig zijn in alles.





Christus en de gemeente




Daarom zal een man zijn vader en zijn moeder verlaten en zijn vrouw aanhangen, en die twee zullen tot één vlees zijn. Dit geheimenis is groot, doch ik spreek met het oog op Christus en op de gemeente. 5:31-32.Er staat van Jezus geschreven, dat Hij

het Gode gelijk zijn niet als een roof heeft geacht en de gestalte van een dienstknecht heeft aangenomen. En in zijn uiterlijk als een mens bevonden, heeft Hij zich vernederd en is gehoorzaam geworden tot de dood, ja tot de dood des kruises. Fil. 2:6-8.Hij heeft zijn hemelse Vader verlaten, om als een mens vlees en bloed aan te nemen. En toen Hij als mens bevonden was, ging Hij als mens weer bij de mensen vandaan, zodat Hij aan het kruis tegen zijn moeder over Johannes kon zeggen:

Vrouw, zie, uw zoon.Hij heeft zijn hemelse Vader verlaten om één te worden met de mens. En toen heeft Hij als mens zijn moeder verlaten om zich in zichzelf en door zichzelf met zijn bruid te verenigen bij de Vader.

Daarom staat er: Niemand kan tot de Vader komen dan door de Zoon. Alleen de Zoon heeft toegang tot de Vader, en vervolgens hebben degenen die de Geest van de Zoon ontvangen, in diezelfde Geest die toegang. Maar als bruid van Christus zullen wij in de opstanding zelfs in het lichaam zijns vlezes met Christus toegang tot de Vader krijgen.

Dit is het geheimenis

Christus geopenbaard in het vlees, gerechtvaardigd naar de geest, verschenen aan de engelen. En wat betekent verschenen aan de engelen anders dan dat Hij is opgewekt in gerechtigheid met het vlees, dat geen ontbinding zou zien?Een gevolg hiervan is weer, dat wij nu, terwijl wij in het lichaam ver van de Here in den vreemde zijn, alleen in de Geest toegang tot de Vader hebben, terwijl wij in de opstanding - in zijn opstandingslichaam - ook toegang tot de Vader zullen krijgen in het lichaam.





Kinderen en vaders




"Kinderen, weest uw ouders gehoorzaam in de Here, want dat is recht. Eer uw vader en uw moeder - dat is immers het eerste gebod, met een belofte - opdat het u welga en gij lang leeft op aarde. En gij, vaders, verbittert uw kinderen niet, maar voedt hen op in de tucht en in de terechtwijzing des Heren." 6:1-4.Let wel: kinderen moeten hun ouders gehoorzaam zijn

in de Here. Dat wil zeggen dat ze hun ouders gehoorzaam moeten zijn in alle dingen die niet tegen de wil van God ingaan. Als ouders gehoorzaamheid zouden eisen in iets wat tegen het geweten ingaat, dan is dat niet in de Here. In zulke gevallen moeten kinderen zelfs God meer gehoorzamen dan mensen.Vaders moeten hun kinderen niet

tot boosheid prikkelen.16 Alle vermaningen hebben we gekregen om ons tot oplettendheid te manen waar we zwak zijn. Als kinderen iets verkeerds doen, ligt het erg voor de hand ze te prikkelen in plaats van ze te tuchtigen en te vermanen. Ouders hebben meer van het leven gezien en hebben in alles een bredere ervaring, daarom kunnen zij er zo makkelijk toe komen hun kinderen te prikkelen in plaats van te vermanen.Door prikkelen bevredigt iemand zijn eigen begeerten, maar door te vermanen overwint hij zichzelf.



16 volgens de Noorse vertaling





Dienaars




"Dienaars (NV), wees uw heren naar het vlees gehoorzaam met vreze en beven, in eenvoud des harten, als aan Christus." 6:5.Het begrip

dienaars is niet zo in overeenstemming met de tijdgeest, maar het is terdege in overeenstemming met de Heilige Geest die is uitgegaan van Hem, bij wie geen verandering is of zweem van ommekeer, een eeuwig wezen, en die gisteren en vandaag dezelfde is en tot in eeuwigheid.Dienaars moeten hun taak voor hun baas verrichten als voor Christus zelf. Zij moeten dat doen met vreze en beven en in eenvoud des harten. Let er maar eens op, dat het altijd heel goed gaat als je dat doet, dan rust altijd Gods zegen op je.

Paulus zegt tegen Titus:

De dienaars (NV) moeten hun meesters onderdanig zijn in alles, het hun naar de zin maken zonder tegenspraak of oneerlijkheid, maar alle goede trouw bewijzen om de leer van God, onze Heiland, in alles tot sieraad te strekken.Deze vermaning is niet mis te verstaan, die behoeft geen nadere uitleg. Satan is vol van namaakuitleggingen, en de mensen zoeken in hun dwaling listige uitvluchten. Maar deze goede, oude, solide vermaningen staan vast als een rots tegen de uitvluchten van de verschillende tijdgeesten, en spreken in alle tijden krachtig tot godvruchtige, gehoorzame zielen.





Heren




En gij, heren, handelt evenzo jegens hen; laat het dreigen na. Gij weet immers, dat hun en uw heer in de hemel is, en bij Hem is geen aanzien des persoons. 6:9.Mensen die naar het vlees

heren zijn, vergen gauw te veel van hun dienaars. Hoe beter een werknemer zijn werk doet en hoe minder hij tegenspreekt, des te meer wordt er vaak van hem geëist, terwijl een luie werknemer die tegenspreekt, het makkelijker heeft. Dat komt door de slapheid en de lafheid van de heer zelf.Een heer heeft het recht aan zijn kant zolang hij voldoende loon uitbetaalt en zijn eisen binnen de grenzen van de redelijkheid houdt. Maar zodra hij de werknemer onder druk zet of diens loon inhoudt, gaat hij over de schreef.

Dat er tegen de in de duisternis van deze tijd heersende wereldbeheersers een strijd gaande is, komt doordat zij in hun duisternis hun dienaars naar lichaam, ziel en geest tiranniseren. Ik heb zwakke mensen onder zulke tirannen geestesziek zien worden.

Iemand die door God verlicht is, kan zelf wel de grens vinden waar de dienst ophoudt en de pressie begint. Hij moet ervoor waken dat zijn heer nooit zijn voet over deze grens zet. Want de geest die in ons is, is sterker dan de geest in de wereldbeheersers in de duisternis van deze tijd. De dienaar is verplicht zijn dienst te verrichten als voor Christus zolang zijn heer het redelijke eist, maar als die zijn grenzen overschrijdt, mag de dienaar buiten die grenzen de strijd tegen hem opnemen.

In zo'n strijd tegen wereldbeheersers, waarin de heer ten opzichte van God en mensen het recht aan zijn kant heeft, krijgt hij zodra hij zijn eigen wetten en grenzen overtreedt, zowel God als mensen tegen zich. In zo'n geval gaat de dienaar altijd met de overwinning strijken, als hij tenminste al zijn verplichtingen binnen redelijke grenzen in acht heeft genomen. Want ons geloof overwint de wereld.

Daaruit blijkt dat zelfs iemand die naar het vlees heer is, de Heer in de hemel als meester en heer heeft.





De wapenrusting Gods




Voorts, weest krachtig in de Here en in de sterkte zijner macht. Doet de wapenrusting Gods aan om te kunnen standhouden tegen de verleidingen des duivels. Want wij hebben niet te worstelen tegen bloed en vlees, maar tegen de overheden, tegen de machten, tegen de were1dbeheersers dezer duisternis, tegen de boze geesten in de hemelse gewesten. 6:10-12.Jezus zag Satan als een bliksem uit de hemel vallen. Die heeft altijd de overheden en machten gebruikt om de mensen te tiranniseren en te kwellen. De wereldbeheersers spannen samen en hebben in de duisternis van deze tijd grootmachten gevormd. Ze hebben de arme in zijn armoede gelaten door hem dom te houden en zwaar werk te laten doen.

Jakobus zegt hierover in hoofdstuk 5:

Zie het loon dat door u is ingehouden van de arbeiders die uw landen hebben gemaaid, schreeuwt en het geroep van hen die uw oogst hebben binnengehaald, is doorgedrongen tot de oren van de Here Zebaoth. Gij hebt op aardse wee1derig ge1eefd en u te goed gedaan, gij hebt uw hart vetgemest in de slachttijd!Deze heren hebben alle eeuwen door de mensen uitgezogen om zelf naar hun begeerten te kunnen leven. De Schrift roept Wee! over hen uit, in het laatst der dagen.

Tegen deze heren hebben wij een strijd te voeren, een geweldige strijd in de geest. Maar wij moeten niet, zoals sommige mensen, tegen hen strijden naar het vlees. De strijd in de geest is veel waardevoller, want als het gelukt deze grote heren in hun geest de nederlaag te doen lijden, dan komt al het andere daar wel achteraan.

Veel meer dan grote legeraanvoerders hebben

geestelijke strijders de wereld voordeel gebracht: mannen die Gods licht hebben laten schijnen op de wereld, armen geholpen, gerechtigheid bevorderd en het kwaad verdreven hebben. Zegenrijk werk! Doe daaraan mee! Laat het licht schijnen en de machten der duisternis zullen zich moeten terugtrekken, de wereldbeheersers van deze duisternis verliezen hun macht. Zegen komt vanzelf, want alle slechtheid en duisternis vlucht voor het licht. Zodra er licht geworpen wordt op Satans valse spel, helpt zijn sluwheid hem niets meer.

De verduisterde mens, die geen licht van God heeft, is in de macht van Satan. Als de pressie van overheden en machten te zwaar wordt, hebben deze arme mensen niets anders om naar te grijpen dan revolutie en staking. Meestal geeft God hun succes in hun strijd, al zijn ze ook in de duisternis, en we zien Satan en de wereldbeheersers de ene nederlaag na de andere lijden.

Maar wij moeten niet op die manier strijden. Wij moeten door de Geest in de geest standhouden en alles overwinnen, wat zich roert in het vlees. Iemand die in het vlees is, is in de duisternis en in de macht van Satan, maar ons heeft God uit de duisternis overgebracht in het licht, uit de macht van Satan tot God, uit het vlees in de Geest. Rom. 8:9.

Een arme die in de duisternis is, begeert naar het vlees welvaart, en daar vecht hij voor met revoluties en stakingen. Als hij rijk werd in deze wereld, zou hij net zo'n grote tiran worden als al die wereldbeheersers, omdat hij geen licht van God heeft.

Wie daarentegen uit de macht van Satan tot God is gekomen, vecht niet om het vlees te koesteren, maar die vecht voor de gerechtigheid van God, die wil dat ieder krijgt wat hem rechtens toekomt. In die strijd kan hij door het kruis lijden naar het vlees verduren.

Daardoor wordt hij voor de wereldbeheersers een geducht tegenstander, veel meer dan de verdrukten, die als enig doel hebben wat meer wereldse goederen te verkrijgen. Daarom zien we vaak dat wereldbeheersers de voormannen van zo'n revolutie om te tuin leiden door hun een goede positie te geven, waardoor ze hogerop komen. Daarmee is de revolutie de kop ingedrukt, en de ergsten van hen hebben gekregen wat ze diep in hun hart wilden.

Jezus kreeg alle heerlijkheid van de wereld aangeboden, als Hij maar die heerlijkheid - en daarmee Satan - wilde aanbidden en bewonderen. Maar Hij wees die verzoeking van de hand. Wij moeten ons ook niet door de heerlijkheid van de wereld laten misleiden, zodat wij de mensen vergeten, die lijden en het slecht hebben. Moge God ons leren daartegen te waken!

Om de kracht van God te kunnen behouden, moeten we altijd naar het vlees in de druk zijn. Zoek daar nooit een uitweg uit! Buskruit werkt in de open lucht nooit als springstof. Het brandt alleen maar als een lier. Maar onder hoge druk explodeert het met een harde knal.

Aan het kruis zijn de overheden en de machten openlijk ten toon gesteld, en zó heeft Christus over hen gezegevierd. Nu moeten ook wij aan het kruis de overheden en machten en ook de wereldbeheersers overwinnen. Zonder het kruis lijd je altijd in allerlei opzichten de nederlaag. De gezindheid van de mens, waarmee hij Gods weg zou moeten dienen, wordt meegesleept door de loop dezer wereld in de vorm van trends en gewoonten.

Door het kruis overwin je de heerschappij van de mode, doordat je je houdt aan Hem die gisteren en heden dezelfde is, ja tot eeuwigheid.

Door het kruis verdwijnt de vrees voor hen die het lichaam kunnen doden en daarna niets meer kunnen doen, en daarmee is de overwinning op de overheden en de wereldbeheersers van deze duisternis zeker.

Door het kruis verdwijnt de zorg voor levensonderhoud. Daardoor ben je geen slaaf van je maatschappelijke positie meer, en kunnen de wereldbeheersers daardoor niet opnieuw aan de macht komen.





Omgord met de waarheid




Stelt u dan op, uw lendenen omgord met de waarheid  6:14. Wie de waarheid doet, omgordt zich ermee. Niemand kan hem op een leugen betrappen. Zoals elke afzonderlijke waarheid vrijmaakt, zal wie in al zijn doen en laten in de waarheid wandelt, vrij worden. Een klein leugentje geeft de machten der duisternis gelegenheid om vat op ons te krijgen, maar de waarheid jaagt ze ver weg.





Bekleed met het pantser der gerechtigheid


6:14. - Waarheid en gerechtigheid horen dicht bij elkaar. Aanklachten van Satan ketsen op persoonlijke gerechtigheid af. De machten der duisternis zijn erop gespitst bij de geringste ongerechtigheid binnen te vallen.

Hoe gewoon is het niet op grotere werkplaatsen om materiaal te pakken en achter de rug van de baas het een of ander te maken, en liefst onder werktijd. Of in een winkel wat snoeperij weg te nemen. Het zijn allemaal ongerechtigheden, en die de Satan macht geven over wie ze bedrijft.

Jezus zegt:

De overste der wereld komt en heeft aan Mij niets. Dat kon Hij zeggen, omdat Hij bekleed was met het pantser der gerechtigheid. Als hij ons wil ziften als de tarwe, laat dan van ons hetzelfde gezegd kunnen worden.





Strijdvaardigheid




"De voeten geschoeid met de strijdvaardigheid die het evangelie des vredes biedt." 6:15 (N).Op glas en scherpe stenen kom je met blote voeten niet erg ver, en vooral niet als je op zo'n terrein moet vechten. Daarom moeten onze voeten geschoeid zijn.

Zo moet ook wie er met het evangelie op uittrekt, in staat zijn te lijden voor het evangelie. Hij moet niet gauw bezeerd zijn door de tegenstand die hij krijgt, zoals blote voeten op glas en scherpe stenen. Hij moet zijn geestelijke voeten geschoeid hebben.

Het evangelie des vredes heeft zelf het vermogen om zijn verkondiger die strijdvaardigheid te geven. Maar net zoals je alle dingen - al liggen ze voor het grijpen - toch zelf moet oppakken, zo is het ook in dit geval.

Voor het evangelie des vredes hebben velen hun aardse bezittingen, ja zelfs hun leven, opgeofferd om aan een betere opstanding deel te krijgen.





Het schild des geloofs




Neemt bij dit alles het schild des geloofs ter hand, waarmede gij al de brandende pijlen van de boze zult kunnen doven. 6:16.Geloof gaat altijd tegen de begeerten in. Bij elke verzoeking schiet Satan zijn gloeiende pijlen in ons denken, en daar valt de beslissing of we zullen gehoorzamen aan Gods woord of toegeven aan de begeerten van het vlees.

Toen Abraham naar de berg Moria ging om zijn zoon Izaäk te offeren, werden de brandende pijlen van Satan op hem afgeschoten in de vorm van gedachten als: Wat zal Sara nu wel zeggen? Haar hart zal wel breken, en dat wordt dan een triest slot van een lang en gelukkig huwelijk. Je wordt nu toch een moordenaar? Ja, een dubbele moordenaar! Dit moet je wel verkeerd begrepen hebben. Een God van liefde kan nooit zo'n bevel hebben gegeven. Je hebt toch gezien hoe Gods toorn ontbrandde tegen Kaďn toen hij zijn broeder Abel doodsloeg, en nu ga jij iets dergelijks doen. Jij, die beter zou moeten weten, wordt nu erger dan Kaďn.

Zo klinken Satans toespraken, als iemand een geloofsdaad gaat verrichten. En elk woord werkte in Abrahams situatie als een brandende pijl. Maar Abraham had het niet verkeerd gehoord, hij ging dapper door, omdat God het had gezegd, en wij kennen het resultaat. De brandende pijlen van Satan ketsten af op het schild des geloofs.





De helm des heils en het zwaard des Geestes




En neemt de helm des heils en het zwaard des Geestes, dat is het woord van God. 6:17.De boze geesten in de hemelse gewesten willen graag, indien mogelijk, de gelovige kwaad doen. Maar de helm des heils is hard en goed bestand tegen alle bombardementen uit de lucht.

Wie jubelt, laat geen aanvechtingen toe. Iemand die moedeloos is, die loopt gevaar. Moedeloosheid is ongeloof, en ongeloof is geloof in de macht van Satan. Als je daarin gaat geloven, loopt het altijd mis.

Zet dus in geloof en vertrouwen de helm des heils stevig op je hoofd en grijp daarbij het zwaard des Geestes!

Davids kracht was niet buitengewoon groot, maar in geloof legde hij de steen in zijn slinger en slingerde die naar Goliat. Eens zei een prediker: al was Goliats voorhoofd tien meter dik geweest, dan nog was de steen er doorheengegaan. Dat geloof ik ook.

Het zwaard des Geestes, gebruikt in zijn scherpte en gehanteerd door verlicht verstand in de volle zekerheid des geloofs, kan hele legers van boze geesten op de vlucht drijven.

Maar niemand kan met het zwaard des Geestes de overwinning behalen zonder de rest van de wapenuitrusting te hebben aangedaan.





Aanhoudend bidden in de Geest




En bidt daarbij met aanhoudend bidden en smeken bij elke gelegenheid in de Geest, daartoe wakende met alle volharding en smeking voor alle heiligen  6:18.Gebed in de Geest vraagt veel meer van God, dan wat wij bewust kunnen bidden. Ons verstand kan de reikwijdte niet zien van de zegeningen waarom de Geest zucht - als wij al de strekking van zijn verzuchtingen begrijpen. Wij weten immers niet eens wat we moeten bidden, voordat de Geest voor ons pleit met zijn onuitsprekelijke verzuchtingen.

Wie niet gewend is te bidden, moet zich er eerst voor inspannen. Daarna zal de Geest zelf gebed bewerken.

De Geest bewerkt inwendig gebed, zonder woorden diep in je hart, en dit gebed wordt dan door de Geest naar het verstand geleid om hierdoor te worden gebruikt. Zulk gedurig bidden doet de levensinhoud toenemen en vermenigvuldigt de schatten in de hemel. Als vanzelf komt er geduld en zachtmoedigheid, want de Here is nabij.

De verhoring van het gebed voor al de heiligen bestaat uit liefde en zorg in de Geest. Hardheid, onbuigzaamheid en onverdraagzaamheid, het verdwijnt allemaal. De gemeenschap wordt dieper en het verlangen om altijd samen te zijn neemt toe.

Iets hiervan hebben wij ervaren, daarom zijn wij het met onze geliefde Heiland eens als Hij bidt:

En Ik bid niet alleen voor dezen, maar ook voor hen die door hun woord in Mij geloven, opdat zij allen één zijn, gelijk Gij, Vader, in Mij en Ik in U, dat ook zij in Ons zijn; opdat de wereld gelove, dat Gij Mij gezonden hebt. Joh. 17:20-21.Amen.





