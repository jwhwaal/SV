Woord vooraf


Dit is de 3e, geheel gereviseerde Nederlandse uitgave van het boekje van S. Bratlie dat aanvankelijk in 1971 verscheen onder de titel:

De bruid en de hoer en de laatste tijden. De verkorte titel van deze druk is ontleend aan de Noorse uitgave van 1992; de inhoud is overigens gelijk aan de oorspronkelijke.Waar een formulering van de Noorse bijbelvertaling van belang is voor het begrip van een bijbelcitaat, is de Noorse bijbelvertaling weergegeven. Voor het overige is in principe uitgegaan van de NBG bijbelvertaling van 1951. Maar in het vooruitzicht van de te verschijnen nieuwe bijbelvertaling voor het Nederlands taalgebied zijn af en toe bepaalde verouderde uitdrukkingen ietwat aangepast aan het hedendaags taalgebruik.



De vertalers





Wat is de hoer?


De hoer is het resultaat van het werk van Satan onder het volk van God.

Zij is de wolf in schapenvacht, die zich voordoet als een apostel van Christus. De mensen kunnen dat moeilijk geloven. Maar dat is geen wonder, zegt de apostel, immers de Satan zelf doet zich voor als een engel des lichts. 2 Kor. 11:13-15.

De hoer rijdt op het beest en is tegelijkertijd een dekmantel voor het beest. Op. 17:3. De hoer is Babylon. Op. 17.





Wat is de bruid?


De bruid is het resultaat van het werk van de Geest van Christus onder de mensen.

Zij is de hulp van Christus, die bij Hem past, de vrouw van het Lam. Op. 21:9 en Gen. 2:18. Zij is één vlees met Christus. Ef. 5:31-32. Zij is de gemeente van Christus, Ef. 5:24-25, en bestaat uit de eerstelingen onder zijn schepselen. Jak. 1:18 en Op. 14:4.

De bruid overwint, en zal met Jezus zitten op zijn troon. Op. 3:21. De bruid is het nieuwe Jeruzalem. Op. 21.





Hoe ontstaan de hoer en de bruid?


Of weet gij niet, broeders - ik spreek immers tot wie de wet kennen - dat de wet heerschappij voert over de mens zolang hij leeft? Want de gehuwde vrouw is door de wet aan haar man gebonden zolang deze leeft. Wanneer echter de man sterft, is zij ontslagen van de wet die haar aan die man bond. Zo zal zij dan, indien zij bij het leven van haar man een ander tot man neemt, echtbreekster heten. Wanneer echter de man sterft, is zij vrij van de wet, zodat zij geen echtbreekster

is indien zij zich aan een andere man geeft. Bijgevolg, mijn broeders, zijt ook gij dood voor de wet door het lichaam van Christus, om het eigendom te worden van een ander, van Hem die uit de doden opgewekt is opdat wij voor God vrucht zouden dragen. Rom. 7:1-6.1De vrouw, dat zijn wij, dat is onze gezindheid of onze geest. De man is het vlees, want er staat: Toen wij in het vlees waren, werkten de zondige hartstochten, die door de wet geprikkeld worden, in onze leden 

Velen menen dat de man de wet is, maar dat kan niet, want de wet bindt juist de vrouw aan de man, en zolang de man leeft is de vrouw onder de wet. Zij kan alleen maar vrij van de wet worden doordat de man sterft. Daarom staat er:  maar thans zijn wij van de wet ontslagen, dood voor datgene wat ons (onze gezindheid, onze geest) gevangen hield.

Wat hield ons dan gevangen? De man, het vlees. Want het oordeel van God over de vrouw was, dat de man over haar zou heersen. Gen. 3:16. De man is het hoofd van de vrouw. 1 Kor. 11:3.

2Nu zijn er veel vrouwen, die de leiding van de eerste man moe zijn en een andere man willen. Als nu een vrouw met een andere man trouwt terwijl de eerste nog leeft, wordt zij een hoer. Maar als de eerste man sterft, is zij ontslagen van de wet, zodat zij geen hoer is, als zij met een andere man trouwt.

Zo zijn er veel mensen, die het moe zijn zich door het vlees te laten leiden. Rom. 8:7. Zij zouden bevrijding willen, zij zouden willen dat die man dood was. Hier komt Paulus met de verlossende boodschap: Bijgevolg, mijn broeders, zijt ook gij dood voor de wet door het lichaam van Christus, om het eigendom te worden van een ander, van Hem die uit de doden opgewekt is, opdat wij voor God vrucht zouden dragen.

Door het lichaam van Christus zijn wij dood voor de wet, zegt Paulus. Door het lichaam van Christus zijn wij dus ontslagen van datgene wat ons gevangen hield: het vlees, de eerste man.

Hoe kan dat nu door het lichaam van Christus gebeuren? Doordat Jezus aan precies hetzelfde vlees deel heeft gehad als wij. Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen, opdat Hij door zijn dood hem, die de macht over de dood had, de duivel, zou tenietdoen. Hebr. 2:14.

Paulus begint de brief aan de Romeinen met dit uiteen te zetten en zegt, dat dit het evangelie van God is aangaande zijn Zoon, gesproten uit het geslacht van David naar het vlees; naar de geest der heiligheid door de opstanding uit de doden verklaard Gods Zoon te zijn in kracht, Jezus Christus, onze Here.

Paulus deelt Jezus als het ware in tweeën: naar het vlees en naar de geest. Let erop, dat deze scheiding door de gehele brief aan de Romeinen heen loopt en dan met name in hoofdstuk 8. Ook Petrus zegt: Hij die gedood is naar het vlees, maar levend gemaakt naar de geest. 1 Pet. 3:18.

Hier zien wij dus dat de eerste man door het lichaam van Christus gedood is, zoals Paulus zegt: Dit weten wij immers, (maar helaas zijn er velen die dit niet weten en daardoor nog steeds slaaf van de eerste man zijn) dat onze oude mens medegekruisigd is, opdat het lichaam der zonde tenietgedaan zou worden en wij niet langer slaven der zonde zouden zijn. Rom. 6:6.

Dit is werkelijk een evangelie, een blijde boodschap, om te brengen aan die mensen, die de eerste man - het vlees, de oude mens - moe zijn. En als Paulus het aan de Romeinen verder verkondigt, zegt hij: Gij daarentegen zijt niet in het vlees, maar in de Geest. Derhalve, broeders, zijn wij schuldenaars, maar niet van het vlees, om naar het vlees te leven. Rom. 8:9,12.

De eerste man is gedood, Christus heeft hem in de dood gebracht; hem zijn wij niets meer verschuldigd. Nu kunnen wij gerust met een andere man trouwen, zonder hoer te worden. Wij krijgen Hem tot man, die uit de doden opgewekt is, Jezus Christus, onze Here, zodat wij voor God vrucht kunnen dragen.

Jezus zegt: Indien iemand niet haat... zelfs zijn eigen leven, die kan mijn discipel niet zijn. Luc. 14:26. Mijn eigen leven, dat is mijn leven onder de heerschappij van de eerste man. Tot Jezus komen zonder de eerste man te haten, dat gaat niet, want ik kan niet beiden liefhebben zonder een hoer te worden. In die haat ligt mijn instemming met de dood van Jezus over de eerste man, en door geloof wordt die dood werkelijkheid in mijn leven. Dus: zonder dat ik mijn eigen leven haat, kan ik geen deel krijgen aan deze dood door het lichaam van Christus.

De gezindheid van het vlees is vijandschap tegen God. Het kan zich niet aan Gods wet onderwerpen. Zij die in het vlees zijn, kunnen God niet behagen. Maar Jezus heeft de vijandschap aan het kruis gedood, en in zijn vlees heeft hij de wet buiten werking gesteld. Ef. 2:14-18.

Nu kunnen wij begrijpen hoe de hoer ontstaat. Als wij tot Jezus komen zonder onszelf te haten naar het vlees, delen wij ons hart. Dan zijn wij overspelig, en Jakobus zegt: Overspeligen, weet gij niet dat de vriendschap met de wereld vijandschap tegen God is? Wie dus een vriend der wereld wil zijn, wordt metterdaad een vijand van God. Jak. 4:4. Indien iemand de wereld liefheeft, is de liefde tot de Vader niet in hem. 1 Joh. 2:15.

Zo ontstaat de hoer. We zien dat we de benaming hoer niet zomaar kunnen toepassen op een of meer bepaalde godsdienstige richtingen. Iedereen moet ervoor zorgen dat hij niet door Gods woord hoer genoemd wordt!

De bruid ontstaat doordat wij in het werk van Christus geloven en ons bekeren. Wij komen tot Hem en haten ons eigen leven. Daardoor krijgen wij de Geest van Christus en de kracht om het vlees met zijn hartstochten en begeerten te kruisigen. Zulke mensen behoren Christus toe, zegt Paulus. Gal 5:24. Zij zijn trouw aan de leiding van de Geest, en op die manier ontstaat de bruid.



* * *



1 Het Noors kent maar één uitdrukking voor seksuele ontrouw, en dat is hoererij. Voor de duidelijkheid volgen we hierna de Noorse bijbelvertaling op dit punt. Vert.2 In de eerste tijd was er een groot verschil van mening over de kwestie of heidenen die christen werden, onder de wet gebracht moesten worden of niet. De apostelvergadering te Jeruzalem en de brief aan de Galaten getuigen hiervan, en Paulus had er zware strijd mee om hun duidelijk te maken dat zij vrij van de wet waren, zonder hun daarmee ruimte te geven voor vrijheid voor het vlees. Daarom zet hij uiteen dat de wet geestelijk is en goed en niet in strijd met Gods beloften, Gal. 3:21, en dat wij niet van de wet ontslagen worden doordat zij weggenomen wordt, maar doordat wij sterven voor wat ons gevangen hield. Als de eerste man sterft, die bewerkt had dat we voor de dood vrucht droegen, dan kunnen we Christus huwen, die voor ons gestorven en opgestaan is. Als we Hem als hoofd en leidsman hebben gekregen, dan wordt de wet overbodig voor ons en dan bestaat er geen gevaar om uit te glijden in de begeerten van het vlees. Gal 5:23. Maar in geen geval moet iemand er blij mee zijn dat hij van de wet ontslagen is, als hij de eerste man, het vlees, in leven laat.





De ontwikkeling van de hoer


Alles heeft z'n ontwikkeling, z'n rijping, ook de hoer. De hoer is het resultaat van het werk van Satan onder het volk van God. We zullen nu haar ontwikkeling bezien.

Er is een groep mensen, die zich tot God bekeert. Zij geloven dat zij door het bloed van Jezus gereinigd zijn, vergeving van zonden hebben ontvangen. Ze zijn allemaal gelukkig, en alles ziet er zo eenvoudig uit. Maar dan komt de wandel, het leven. Al heeft iemand zich met heel z'n hart bekeerd, dat wil nog niet zeggen dat hij overwinning over alle zonden heeft, laat staan licht heeft over alles wat vleselijk is. Daarom staat er: Hij die in u een goed werk begonnen is, zal dit ten einde toe voortzetten, tot de dag van Christus Jezus.

Het blijkt meteen dat de pasbekeerden met veel dingen te strijden krijgen, met gewoonten en met verzoekingen, en er volgen dan ook heel wat nederlagen, werken die tot het oude leven behoren. Dit is voor hen allemaal gelijk, maar één ding is niet voor iedereen gelijk: verdriet over de nederlagen. De een is hierin oppervlakkiger dan de ander.

We gaan ervan uit dat ze allemaal vast besloten waren om de wereld en de zonde vaarwel te zeggen en zich in zoverre met heel hun hart hadden bekeerd. Maar dat wil niet zeggen dat in ieder van hen een even goede aarde was, we kunnen ook zeggen: een even goede gezindheid.

Bij allen zal de vraag opkomen: is het dan niet de bedoeling dat er een eind komt aan de zonde? Als nu de Geest van God de enige was die kon spreken, zou er maar één duidelijk antwoord komen: Hoe zullen wij, die voor de zonde gestorven zijn, daarin nog leven? Rom. 6:1-2. Maar zoals we boven gezien hebben, is Satan ook in het spel, en hij heeft zo z'n dienstknechten.

Hij zal natuurlijk niet ronduit zeggen dat wij in de zonde moeten leven. Nee, we moeten overwinnen, en dan volgt een groot maar met een hele hoop verklaringen: Je kunt het niet zo nauw nemen! Er staat immers, dat waar de zonde toenam, de genade meer dan overvloedig is geworden, en we zijn toch niet onder de wet maar onder de genade? Het verlossingswerk is toch door Jezus verricht; wij hoeven God immers niet met de verlossing te helpen? God ziet ons aan door Jezus, alsof wij nooit gezondigd hadden. We moeten ons niet opnieuw onder de wet laten brengen, want door genade zijn wij behouden en niet door werken. We moeten rusten in het volbrachte werk, enzovoort.

Dit klinkt heel waar, maar dat was ook het geval met wat Satan tot Jezus zei. Maar er ligt een verkeerde geest in. Het bewerkt dat men het niet zo nauw neemt met de zonde. Men krijgt rust in het werk van Christus, hoewel men de wil van de eerste man volbrengt. Ef. 2:3. En het resultaat is een gedeeld hart:

de hoer. Omdat men zo makkelijk op deze weg komt, zijn er velen die deze bewandelen. 2 Kor. 2:17.Toch kan niet iedereen in zo'n dubbelleven berusten. Er zijn er die een onweerstaanbare drang hebben naar reinheid en godsvrucht, maar dat is moeilijk temidden van al die mensen met zo'n geest van hoererij, iets waarop Jezus en de apostelen ons nadrukkelijk hebben gewezen. Maar zij zoeken tot ze vinden en ze kloppen totdat hun opengedaan wordt en ze bidden totdat ze het ware antwoord van de Geest en kracht van de Heilige Geest krijgen om voor God vrucht te dragen.

De meerderheid wint het echter in eerste instantie en krijgt de leiding. Daardoor heeft Satan de opwekking veranderd in een groep voldane mensen met hoop op eeuwig leven, maar met hun hart in de wereld. Kennelijke zonden, die de mens ruďneren en aanstotelijk zijn voor de natuurlijke mens, worden als zonde beschouwd en daar bekeren ze zich van. In zoverre kunnen ze zeggen dat God grote dingen heeft gedaan. Ze kunnen zelfs zover komen als de Farizeeën - de hoer uit die tijd - dat zij van buiten voor de mensen rechtvaardig lijken. Matt. 23:28. Maar wordt er gesproken over boos zijn, afgunst, bezorgdheid, dikdoenerij, hebzucht, aanzien des persoons enz., dan klinkt hun roep als van vele wateren: Je kunt toch niet zondeloos worden? Wij moeten geen zondeloosheidsleer hebben!! Bij hen betekent alleen het uiterlijke iets, en vaak wordt erover gediscussieerd of dit of dat zonde is, of het zonde is om te roken, of naar de bioscoop te gaan als je alleen maar naar mooie films kijkt, of het zonde is om een broche te dragen of een veer op je hoed te hebben of een ring aan je vinger...

Aan zulke discussies kun je duidelijk merken dat het hart in de wereld met z'n ijdelheid is. Het antwoord is dan ook maar al te vaak: God is niet zo kleinzielig, Hij let niet op zulke kleinigheden. Als het maar niet in het hart zit, geeft het niets. We moeten elkaar niet oordelen in zulke dingen.

Maar in deze kring zijn er een paar die treuren, lijden en niet tevreden zijn. Zij kunnen dat niet rijmen. Zij menen dat het christendom toch meer te bieden moet hebben, en met hun zorgen en vragen wekken ze af en toe enige onrust in de vredige kudde. Maar het zijn er maar weinig, dus betekent het niet zoveel en bovendien zijn het van die sentimentele, melancholieke en ascetisch ingestelde mensen (zo worden ze bestempeld), daar hoef je geen rekening mee te houden. Zo gaat het verder de verkeerde kant op.

Het is echter duidelijk dat er onder deze mensen, bij wie de genoemde zonden niet overwonnen worden, veel moeilijkheden, conflicten en misverstanden rijzen. Maar Satan weet ook hiermee raad. In de bijbel staat immers geschreven over orde in de gemeente, dus het is van belang de gemeente schriftuurlijk te organiseren, volgens bijbels model. Er wordt een voorganger gekozen en ouderlingen, diakenen en dienaars, naar gelang van de behoefte.

Hier heeft Satan de troeven in de hand, zodat hij alles naar zijn zin kan krijgen. Ze worden aangesteld door de meerderheid, en juist door de meerderheid behaalt Satan zijn overwinning. Het getal van het beest is namelijk 666. Op. 13:18. Dat is tweederde, en door middel van die meerderheid stelt het beest zijn wetten op en ziet hij kans die in alle godsdienstige groeperingen door te voeren.

Nu is één ding zeker: de meerderheid is nooit godvrezend geweest; dat zijn er juist maar weinig. Door het getal van het beest, we kunnen zeggen

door de meerderheid, worden de weinige godvrezenden uitgeschakeld. Maar in de eerste gemeente koos men toch ook oudsten? zegt u. Nee, wat dat betreft moet u op één ding letten: Paulus en Barnabas maakten die keus voor hen. Hand. 14:20-23. En het waren Titus en Timoteüs, die oudsten moesten aanstellen. Tit. 1:5-6, 1 Tim. 3:14-15.

Nu Satan de gemeente in naam van God volgens schriftuurlijk model heeft georganiseerd en door een vleselijke meerderheid de juiste personen heeft aangesteld om leiding te geven, kan hij de mensen goed gaan kerstenen. Hij heeft nu de functies verdeeld onder de meest actieve personen, die begaafd zijn en aantrekkelijk, en de hele rest zit mooi in de banken. Een echte democratie. Allen hebben iets te zeggen: de mensen op de banken hebben immers de mensen op het podium aangesteld. De mensen op het podium hebben de touwtjes in handen, maar nu moeten zij wel de mensen op de banken welgevallig zijn, anders kunnen ze bij de eerstvolgende verkiezing worden weggestemd. De groep moet ook een naam hebben, en men zoekt een mooie bijbelse naam. Er wordt een ledenlijst opgesteld, en nu gaat het om uitbreiding, leden winnen. Hoe meer leden, des temeer macht en des temeer eer.

Aanvankelijk rust op de kleine partij smaad, maar het zijn immers nette burgers; geleidelijk wordt men geaccepteerd. Omdat de eerste man (het vlees) nog steeds leeft, zodat ze zowel God als de wereld liefhebben (wat volgens de apostel Johannes niet kan, 1 Joh. 2:15), verstaan ze de kunst om hun godsdienstoefeningen zó goed te organiseren, dat die het stempel krijgen van wat groot is in de ogen van de mensen. Daarom voelt iedereen zich daar op z'n gemak. Vooral de rijken en begaafden moeten niet afgestoten worden. Zo kunnen we, als we er een liniaal langs leggen, zien welke ontwikkeling de hoer krijgt.

Maar al is het nog zo goed georganiseerd, we weten dat mensen verschillend zijn en dat het moeilijk is om ze allemaal in één stal te herbergen. De oude mens kan zichzelf niet verloochenen; naijver en twistzucht doen zich gelden. Er zijn er meer die de leiding willen hebben en functies willen bekleden.

Weldra treedt iemand naar voren, die nieuw licht uit de Bijbel heeft gekregen en meent dat dit ook verkondigd moet worden. Hij vindt misschien dat het te ver gaat met de wereldgelijkvormigheid, en dat bazuint hij uit. De leiders proberen hem ermee te verzoenen hoe alles zich heeft ontwikkeld, maar het baat niet. Velen zijn het met hem eens, zeggen hun lidmaatschap op en stichten hun eigen groep. Ze hebben als voorbeeld de groep waar ze vandaan komen, dus dat is geen punt. Ze zullen het alleen veel beter doen.

Op tweedracht en ruzie heeft Satan niets tegen. Hij is immers gekomen om tweedracht te zaaien, als hij het maar kan organiseren. Door meerderheid van stemmen krijgt hij ook de macht in de nieuwe partij.

Aanvankelijk is er veel ruzie tussen de twee partijen. Er komen van beide kanten waarschuwingen, en het nieuwe partijtje krijgt het stempel van dwaalleraars. Maar evenals de eerste, weet ook deze partij mensen te behagen, en zij vechten net zolang tot ze erkend worden. Dan houden de waarschuwingen over en weer in het openbaar op, en ze gaan elkaars bestaansrecht respecteren. De nieuwe visie baart geen opzien meer, die is gangbaar geworden (die verkondigde immers niet de dood over de oude mens en dan heeft Satan niets tegen haar verbreiding).

Nu beginnen de twee partijen gemeenschappelijke samenkomsten te houden. En dat is natuurlijk een grote stap op weg naar de vervulling van Jezus' hogepriesterlijk gebed:  opdat zij allen één zijn. Als de gemeenschappelijke samenkomsten afgelopen zijn, gaat ieder op zichzelf weer verder.

Weldra ontstaat er een nieuwe partij, en het gaat dezelfde kant op. Typerend is wat de profeet zegt: Het gebergte van Basan is een veeltoppig gebergte. Ps. 68:16-17. Al deze partijen zijn één geest, één gebergte met veel toppen, de ene nog hoger dan de andere. Daarom staat er ook: de hoer en haar dochters. Op. 17:5. Dat is het resultaat van het werk van Satan onder het volk van God.

Toch ben ik er ten volle van overtuigd dat er op dit gebergte van Basan vele oprechten zijn, die aan God zijn toegewijd en naar Sion uitzien. Zij vragen zich af of er niet meer te bereiken is dan wat deze partijen hun kunnen geven, maar zij laten zich misleiden doordat alles zo schriftuurlijk is. Moge de stem van de hemel: Gaat uit van haar, mijn volk, hen bereiken. Op. 18:4.





De ontwikkeling van de bruid


We gaan terug naar de pasbekeerden. Die weinigen die in deze hoerenontwikkeling niet konden meekomen, af en toe onrust verwekten door hun zoeken naar overwinning over de zonde, buitenbeentjes werden, en met wie geen rekening meer werd gehouden, die konden het ook niet opgeven. Zij bleven zo goed als alleen over op de bidstonden, omdat de anderen aan zulke samenkomsten geen behoefte voelden, maar alleen verschenen als er grote sprekers kwamen. Dan konden ze daar zo heerlijk van de muziek zitten genieten en van de mooie woorden en de prachtige verhalen van de spreker. Na iets in de collecte gegeven te hebben konden ze dan voldaan weer naar huis gaan.

Zo zijn die paar mensen tenslotte, geheel afgescheiden, op zichzelf komen te staan. En dat is ook maar het beste. Nu kunnen ze samenkomen voor gebed en voor het lezen van Gods woord, en Hij die gezegd heeft Zalig die hongeren en dorsten naar de gerechtigheid, want zij zullen verzadigd worden, komt zijn belofte na. De openbaring van de Geest wordt aan een

ieder gegeven tot welzijn van allen, 1 Kor. 12:7. Als zij samenkomen, heeft ieder iets. 1 Kor. 14:26. De leer van Christus: Indien iemand achter mij wil komen, dan moet hij alles prijsgeven, zichzelf verloochenen en dagelijks zijn kruis opnemen, heeft zijn uitwerking onder hen gekregen. 2 Joh.: 9. Het woord des kruises is voor hen een kracht Gods tot behoud geworden. 1 Kor. 1:18. Daardoor wordt alles wat van het vlees komt, geoordeeld. De oude mens wordt aan het kruis gehouden. Zodoende kan de Heilige Geest met hen doen wat Hij wil, en er worden genadegaven openbaar. De een wordt door de kracht van de Geest een apostel, een ander profeet en sommigen evangelist, herder of leraar. Ef. 4:11-12. Het begint als een lichaam te functioneren. Door hun dienst worden zij leden van elkaar. Omdat zij de wereld vaarwel hebben gezegd, voelen zij ook geen aandrang om zich in de wedloop van de wereld te handhaven. Daarom hebben ze geen naam nodig. Voor hen is de naam van de bruidegom goed genoeg. Zij zijn er volmaakt tevreden mee alleen maar christenen genoemd te worden. Hand. 11:26. Zij hebben ook geen ledenlijst nodig, want zij zijn door één Geest tot één lichaam gedoopt. 1 Kor. 12:13. Het betekent hier niets of iemand slaaf is of vrije, Jood of Griek, rijk of arm; zij hoeven niet met inkt te worden ingeschreven, want zij zijn met de Geest van de levende God ingeschreven op de tafelen van vlees in hun harten. 2 Kor. 3:3. Daardoor vormen zij de gemeente, het lichaam van Christus, waarvan Christus het hoofd is. Ef. 1:22-23.

Satan laat natuurlijk ook hen niet met rust. Ook onder hen zijn er mensen, die zwak genoeg zijn om naar hem te luisteren, en bovendien nog niet rijp genoeg om te begrijpen dat het de Satan is, die zich voordoet als een engel des lichts. Er kunnen partijen ontstaan, doordat de één zich aan Apollos houdt en de ander aan Paulus, enzovoort. 1 Kor. 3:4. Maar geloofd zij God, zowel Paulus als Apollos zijn zo godvrezend dat zij geen mensen om zich heen vergaren. Zij laten het licht schijnen op de situatie en tonen aan dat wie tweedracht zaait, vleselijk is en nog onmondig in Christus.

Satan had gedacht hen te gronde te richten, maar God heeft het ten goede gekeerd. Daardoor heeft in de gemeente een reinigingsproces plaats gehad. Veel wat verborgen was, is openbaar geworden, en dat heeft tot een helderder inzicht geleid. Misschien zijn enkelen gekwetst doordat Paulus op hun ijveren voor hem geen prijs stelde, en weggegaan. Maar daardoor is de gemeente juist gereinigd van een last, die tot dusver verborgen was geweest, nl. van iemand die de eerste man had verdedigd, het vlees, en daarom eigenlijk thuishoorde bij de hoer.

Er kan op één plaats niet meer dan één gemeente ontstaan. Daarom staat er: Schrijf aan de engel van de gemeente te Filadelfia enz. Op. 3:1,7. Alleen maar de gemeente, en dan de plaatsnaam.

Maar, zegt u, het zouden er zoveel kunnen worden, dat er teveel zijn om op één plaats bijeen te komen. Die gedachte zou kunnen opkomen, maar als we de Schrift geloven, bestaat dat gevaar beslist niet, want de poort is eng en de weg is smal en weinigen zijn er die hem vinden. Ik heb nog nooit een partij horen klagen over te veel leden. Ook heb ik nog nooit gezien dat mensen zich om die reden afscheidden en een nieuwe naam gingen voeren. Maar dat er in één plaats, met een straal van 10 ŕ 20 kilometer, op één avond meer dan één samenkomst van de gemeente kan zijn, omdat de afstand anders te groot is voor de broeders en zusters om elkaar te bereiken, dat is denkbaar. Maar evengoed is het

Als één lid lijdt, lijden alle leden mee, en als één lid eer ontvangt, delen allen in de vreugde. de gemeente. Dat is het werk van de Geest van Christus onder de mensen. Geloofd zij God voor zo'n werk en zo'n resultaat in een goddeloze wereld.





Hoe gaat de hoer tewerk?


Het werk en de ontwikkeling van de hoer lopen parallel. Zij krijgt gestalte naarmate zij werkt, en zij werkt naarmate zij gestalte krijgt. Nu zullen wij haar werk bezien.

Gevallen, gevallen is het grote Babylon, dat van de wijn van de hartstocht harer hoererij al de volken heeft doen drinken. Op. 14:8 en 17:5. Want uw kooplieden waren machthebbers der aarde, want door uw toverij werden alle volken verleid. Op. 18:23.

Hier zien we dat hoererij en toverij het werk is, waarmee de hoer zich bezighoudt.

Wat hoererij is, daarover hebben we het eerder gehad: het hart delen tussen twee mannen. Jezus spreekt over alles prijsgeven en dan een schat in de hemel verkrijgen. De apostelen spreken erover de dingen te zoeken die boven zijn, waar Christus is, en niet de dingen die op de aarde zijn. Kol. 3:1-2. Maar de hoer werkt eraan het aardse met het hemelse te vermengen, zodat men zo weinig mogelijk hoeft prijs te geven. En daar heb je dan haar hoererij.

Zij had in haar hand een gouden beker, vol gruwelen en de onreinheden van haar hoererij. Op. 17:4. De gouden beker is Gods woord, de bijbel. Als zij de mensen te drinken geeft, gebruikt zij de bijbel, het woord van God. Als de mensen die beker krijgen, drinken ze gerust. Zij denken er niet over na wat er in die beker zit, welke geest in het woord gelegd wordt. Wij hebben gezien hoe Satan, toen hij Jezus verzocht, het woord van God gebruikte, maar niet in de Geest van God. Jezus liet zich niet door de gouden beker misleiden, maar alle volken hebben wel van de gouden beker van de hoer gedronken. Ze zijn verleid, staat er.

Je hoort vaak zeggen: Maar ze gebruiken toch ook Gods woord, en ze halen het toch uit de bijbel? Maar men heeft er geen zintuig voor om de geest erin te beoordelen. Daarom hebben we de vermaning van de apostel Johannes nodig: Geliefden, vertrouwt niet iedere geest, maar beproeft de geesten of zij uit God zijn, want vele valse profeten zijn in de wereld uitgegaan. 1 Joh. 4:1. Dit kon Johannes in zijn tijd zeggen. Hoe is het vandaag de dag dan wel?

Gods woord schift en scheidt vaneen, en het is scherper dan enig tweesnijdend zwaard. Hebr. 4:12. U moet er eens op letten, hoe velen Gods woord gebruiken om recht en onrecht te vermengen. Een standaardvraag is: Is dit zonde? Je kunt toch wel christen zijn al doe je zus of zo? En dan gaat het erom een woord van God te vinden, dat steun kan geven aan datgene waar men zin in heeft. Hier is de hoer hard aan het werk.

Mijn koninkrijk is niet van deze wereld, zegt Jezus. Het werk van de hoer is erop gericht het koninkrijk van Jezus door de wereld erkend te krijgen, en dat niet alleen, ze wil zelfs beide tot één verenigen. En haar werk is al ver gevorderd. Het is zover gevorderd dat de (zogenaamde) leer van Jezus in sommige landen staatsgodsdienst is geworden. De gemeente, die het lichaam van Christus is, is staatskerk geworden en heel Europa is gekerstend. Wij zijn geen heidenen meer, we zijn allemaal christenen; we zijn gedoopt en hebben een confirmatie achter de rug of hebben belijdenis gedaan... Hoe heeft de hoer dit voor elkaar gekregen? Door haar hoererij! Door Gods woord te gebruiken om te vermengen in plaats van te schiften.

Tenzij iemand wederom geboren wordt, kan hij het koninkrijk Gods niet zien, zegt Jezus. Opnieuw geboren worden, begrijpen we, is een nieuw leven krijgen met geheel nieuwe interesses. In plaats van zoals vroeger geďnteresseerd te zijn in het aardse, gaan we ons nu voor het hemelse interesseren. Ef. 2:6.

Maar de mensen zover brengen dat zij opnieuw geboren worden, is geen gemakkelijke zaak. Bekering en alles prijsgeven om Jezus te volgen, dat is een moeilijke keuze in het leven van een mens. Maar hier weet de hoer wel raad op. Zij leert dat je opnieuw geboren wordt door de doop. Je hoeft maar gedoopt te worden, en dan ben je opnieuw geboren. Volwassenen zover te krijgen, dat is geen gemakkelijke zaak. Daarom legt zij beslag op hen terwijl het nog baby's zijn, voordat ze kunnen denken. Zij verkondigt dat een kind verloren gaat als het niet gedoopt is, lijnrecht tegen het woord van Jezus in, dat voor zodanigen het Koninkrijk der hemelen is.

Wie wil nu dat een kind verloren gaat? Zo weet zij ouders zover te krijgen dat zij hun kind ten doop houden, zodat het wedergeboren en in de christelijke gemeente ingelijfd kan worden, en intussen vermaant zij de ouders en de peetooms (die niet zelden vloeken en zich bedrinken) het kind in hun gebeden te gedenken. Zo heeft de hoer dan het volk gekerstend, zonder dat er een nieuw leven komt met nieuwe interesses, en de dominee kan op de preekstoel zijn christelijke gemeente toespreken, belijdenis afleggen van het geloof en schuldbelijdenis doen Kenmerkend is het antwoord dat ik van iemand kreeg, met wie ik in de trein zat. Toen ik hem vroeg of hij wel eens bad, antwoordde hij: Dat doet de dominee wel.

Zij heeft van de wijn van de hartstocht harer hoererij al de volkeren doen drinken. De hoer denkt aan genoegens. Zij wil het lijden, dat bij vruchtdragen hoort, ontlopen. Het gevoelsleven moet gekoesterd worden. Het is dan ook een groot succes van predikers, als zij de gevoelens kunnen opzwepen.

Voorwaarden, geboden, gehoorzaamheid en werken komen daarbij niet van pas. Nee, dat heeft Jezus allemaal gedaan, dus dat blijft ons bespaard. Alleen maar beloften, gaven en genoegens, dat is het verlangen van de hoer. Het is als een vrouw die geen rompslomp wil hebben met kinderen, maar er alleen maar mooi uit wil zien en van het leven wil genieten. Zij is werkelijk overgegeven aan een verwerpelijk denken.





Toverij


Het woord toverij is goed van toepassing op de vermenging van de hoer. Haar werk is volken misleiden door haar toverij.

Wat is toverij? Bedrog. Het is: iets presteren zonder de wetten te volgen, die God daarvoor gegeven heeft. Daarom is weerspannigheid zonde der toverij. 1 Sam. 15:23. Men wil niet de weg bewandelen die God gewezen heeft, en toch tot hetzelfde resultaat komen. Door toverij krijgt iemand het in een ogenblik voor elkaar, hij tovert het te voorschijn.

Door haar toverij heeft de hoer alle volken verleid; we zullen hiervan enige voorbeelden bezien.

Om een goed geweten te krijgen voor God en mensen, heeft God wetten gegeven. Er moet een weg bewandeld worden.

We lezen in het Onze Vader: Vergeef ons onze schulden, gelijk ook wij vergeven onze schuldenaren, en Jezus verklaart dit nader met de woorden: Indien gij de mensen niet vergeeft, zal ook uw Vader uw overtredingen niet vergeven.

Indien wij onze zonden belijden, Hij is getrouw en rechtvaardig om ons de zonden te vergeven en ons te reinigen van alle ongerechtigheid.

Indien wij in het licht wandelen, gelijk Hij in het licht is, hebben wij gemeenschap met elkander, en het bloed van Jezus, zijn Zoon, reinigt ons van alle zonde. 1 Joh. 1:9 en 7. Belijdt daarom elkander uw zonden en bidt voor elkander, opdat gij genezing ontvangt. Jak. 5:16.

Indien ik iemand iets heb afgeperst, vergoed ik het viervoudig. En Jezus zei tot hem: Heden is aan dit huis redding geschonken. Luc. 19:8-9.

Hier zien we de weg: belijden, iedereen vergeven en gedaan onrecht weer goedmaken.

In het algemeen protesteert de hoer hier niet tegen, alleen laat zij het achterwege in haar prediking. En dan zegt zij: Als u alleen maar in Jezus gelooft, reinigt zijn bloed u van alle zonde. En ze preekt zo goed, dat u tot geloof komt en een goed geweten krijgt, maar zonder te belijden, waardoor uw leven in het licht zou zijn gekomen, en zonder het weer goed te maken of te vergeven.

Nu bent u betoverd, u bent bedrogen. U hebt wel in zekere zin een goed geweten gekregen, maar zonder de weg te gaan. Uw huis heeft geen fundament, en op de dag van beproeving stort het in. Om uw huis op de rots te krijgen, zodat het staande kan blijven, moet u volgens het woord van God handelen.

Zo zijn er door God wetten ingesteld om zijn kind te kunnen worden. Jezus zegt: Hebt uw vijanden lief en bidt voor wie u vervolgen, opdat gij kinderen moogt zijn van uw Vader die in de hemelen is, want Hij laat zijn zon opgaan over bozen en goeden en laat het regenen over rechtvaardigen en onrechtvaardigen. Matt. 5:44-45.

Want allen, die door de Geest Gods geleid worden, zijn zonen Gods. Rom. 8:14.

Als gij weet dat Hij rechtvaardig is, erkent dan ook dat een ieder die de rechtvaardigheid doet, uit Hem geboren is. 1 Joh. 2:29.

De heilsweg is kort en goed: gehoorzaam zijn. Want door ongehoorzaamheid zijn onze eerste voorouders ten val gekomen, maar Jezus is voor allen die Hem

een oorzaak van eeuwig heil gewordengehoorzamen. Hebr. 5:9. De hoer is het er ten dele wel mee eens dat men gehoorzaam moet zijn; zij laat alleen na dat te verkondigen en zij vervangt gehoorzaamheid door geloof. Maar Paulus had het apostelschap niet ontvangen om de mensen alleen maar tot geloof te leiden, maar tot gehoorzaamheid des geloofs. Rom. 1:5.

Hier treedt de toverij van de hoer duidelijk aan de dag. Zij maakt het geloof tot iets toverachtigs, tot een soort inbeelding. Je moet geloven dat het zo is, maar je moet niet kijken of het werkelijk zo is.

De gouden beker, waaruit zij de mensen onvermoeibaar te drinken geeft, is: Dengene echter, die niet werkt, maar zijn geloof vestigt op Hem, die de goddeloze rechtvaardigt, wordt zijn geloof gerekend tot gerechtigheid. Rom. 4:5. Maar we moeten niet alleen uit de beker drinken, we moeten ook nagaan in welke geest het gezegd wordt. Als dit schriftwoord wordt aangehaald voor iemand die zich christen noemt als troost voor het feit dat hij in zonde leeft, dan is het verkeerd. Maar gebeurt dit voor een goddeloze, die verdriet heeft over zijn zonde en zich wil bekeren, dan is het op z'n plaats.

Maar de hoer verkondigt met nadruk dat Jezus alles gedaan heeft en dat wij niets hoeven te doen. Dus geen gehoorzaamheid. Wij hoeven

te geloven, zegt men. Wij moeten onder het bloed zijn. God ziet ons in Jezus aan alsof wij nooit gezondigd hadden. De verlossing gaat buiten ons om. Die is ongeveer tweeduizend jaar geleden volbracht, en door te geloven dat Jezus voor mij op Golgota gestorven is, word ik in de schaduw van Jezus geplaatst en God ziet niet mij, maar alleen Jezus.alleen maar Het is voor de meesten nogal moeilijk om in dit geloof tot rust te komen, als er niets positiefs in hun leven gebeurt, en ze krijgen aanvechtingen. Maar dan wordt er alleen maar gezegd dat ze niet op zichzelf moeten zien maar op Jezus, lijnrecht tegen Paulus' vermaning aan Timoteüs in: Zie toe op uzelf en op de leer. 1 Tim. 4:16.

Als je maar het juiste geloof hebt, steekt het niet zo nauw met je leven. Maar Luther zegt in zijn woord vooraf bij de brief aan de Romeinen: Evenmin als het licht gescheiden kan worden van het vuur of de twee zijden van één blad van elkaar, kunnen de werken gescheiden worden van het geloof. Dus als u gelooft, hebt u werken, en als u geen werken hebt, gelooft u niet. Zie, dan komt er geen toverij. Daarom, gelooft u dat Jezus voor u gestorven is, dan leeft u ook niet meer voor uzelf, maar voor Hem die voor u gestorven is en opgewekt. Dat zijn woorden van Paulus. 2 Kor. 5:15.

Voor de hoer is geloof enkel toverij, iets onpersoonlijks, iets wat niet in ons leven hoeft in te grijpen. Dat komt ook duidelijk tot uitdrukking in wat een (Luthers) bisschop vertelt in een boek. Hij was op een Noors eiland, waar de predikant hem vroeg wat ze toch moesten beginnen, want er liep een stormachtige discussie over de doop door de provincie. De bisschop zou visitatie komen houden en de predikant vroeg hem de doopkwestie uiteen te zetten. De bisschop schrijft over de visitatie het volgende:

Toen ik daar vooraan op de preekstoel stond, met die rijen kinderen voor mij, en het volgepropt zat met gemeenteleden: op de grond, in de hoeken, op de gangen en op de galerij, toen was ik zo leeg en onbeholpen als maar enigszins kan. Ik had geen enkel idee, laat staan een plan, niet eens een uitgangspunt. Maar iets moest ik toch zeggen. Toen zei ik: Maar kinderen, deze kleintjes die ten doop gehouden worden, kunnen die geloof hebben? Ik was er zo zeker van dat zij het juiste antwoord van school en uit de boeken klaar zouden hebben, maar Nee, schalde het door de kerk, een eenstemmig koor: Nee! Ik kon wel achterover vallen!

Zo? Dus jullie zeggen dat zo'n klein kind geen geloof kan hebben. Laat mij jullie dan eens iets anders vragen: Kan zo'n klein kindje een spaarbankboekje hebben?

Nu voelden de kinderen zich helemaal zeker en brulden luidkeels: Nee!

Er gleed een glimlach door mij heen. Nu heb ik jullie, zei ik. Zo'n klein wezentje zou geen spaarbankboekje kunnen bezitten? Nu moeten jullie eens horen wat ik woensdag gedaan heb. Ik doopte een kleintje, die Idar Bjřrnar Skog heette. Hij heeft een spaarbankboekje! Maar hoe komt het dat jullie mij geantwoord hebben dat hij en ook die andere doopkindertjes geen spaarbankboekje kunnen hebben? Wel, omdat jullie denken dat ze er te klein voor zijn. Een spaarbankboekje is iets wat iemand vol krijgt door geld te verdienen en te sparen, en dat kan zo'n klein kind niet. Maar jullie vergeten dat wij er wčl een kunnen krijgen!

En u, volwassenen, hebben u en ik onszelf niet vaak afgevraagd: Kan God werkelijk een baby aannemen, die geen geloof kan hebben? Waar maken wij dan een denkfout? Wel, wij beschouwen het geloof als iets wat wijzelf presteren. We komen na verloop van tijd zover dat we menen te kunnen zeggen dat we geloven. We denken dat geloof een prestatie van onszelf is. Een prestatie, die door God wordt erkend en geaccepteerd als de basis om ons als zijn kinderen aan te nemen. Als we dan volwassen genoeg zijn om zo te geloven, dan kan het zinvol zijn ons te laten dopen.

Maar ik zou me geen raad weten als God een prestatie van mij zou eisen als voorwaarde om zijn koninkrijk binnen te komen! Zo is Hij niet. Hij geeft. Hij geeft ook geloof. Volwassenen zijn veel ingewikkelder en minder geschikt voor de gave van God dan dat doopkindje dat we tot God brengen, want het volwassen verstand is vol tegenstand en vijandschap tegen God. Toch verwerpt Hij ons niet. En zou God zijn gave dan gemakkelijker aan zo'n volwassen verstand kunnen geven dan aan dat kleine kindje? Nee, we moeten weer leren wat geloof eigenlijk is, voordat we verder over de kinderdoop kunnen spreken en deze juist kunnen verstaan. Geloof is niet een prestatie van mij, geloof is een gave Gods aan mij in Jezus Christus.

En nu kinderen, zeg eens, vinden jullie dat we met een baby naar God toe kunnen gaan en ze het koninkrijk Gods binnen kunnen dopen?

Ja, antwoordden ze warm. Het was zo stil in de kerk, dat ik fluisterend Amen zei. Het was echter luid genoeg.

Tot zover de bisschop. Hierop moeten we wel vragen: Kan het kind het spaarbankboekje ook aannemen of er gebruik van maken? Als het 't geloof niet kan aannemen of er gebruik van maken, kan het dan het kind ten goede komen? Maar dan zijn er misschien peetooms om het geloof te aanvaarden en er gebruik van te maken ten behoeve van het kind? Vooral als die peetooms onbekeerd zijn en liefst in een café of kaartclub zitten


Ja, ik denk dat ze het allemaal wel eens zijn met die Zweedse predikant die zei: Kom niet aan mijn kinderdoop. Het was de eerste en de laatste keer in mijn leven dat God mij alles kon geven wat Hij wilde, zonder dat ik zelf als een hinderpaal in de weg stond.

Maar nee, zo precies moet je het niet uitpluizen en beredeneren, je hoeft alleen maar te geloven dat het kind wederom geboren wordt door drie handjes water, een kruisteken en het voorlezen van formulieren... Ook al gaat het kind bij het ouder worden in de zonde leven, dan nog brengt dit niemand tot nadenken. Nee, zeggen velen met een vloek, wij zijn geen heidenen, wij zijn gedoopt en horen bij de kerk. Als zij dan op hun sterfbed het avondmaal ontvangen, rusten zij veilig in hun geloof. De predikant tovert hen de hemel binnen.

Houvast in de bijbel voor haar kinderdoop kan de hoer natuurlijk niet vinden. De bisschop zegt dan ook, als hij uitleg moet geven over de kinderdoop: Ik was zo leeg en onbeholpen als maar enigszins kan. Ik had geen enkel idee, laat staan een plan, niet eens een uitgangspunt. Nee, het is niet gemakkelijk, geen enkele bijbeltekst te hebben om op te bouwen. Maar de bisschop kreeg het wel zonder bijbeltekst voor elkaar om de opvatting van de kinderen zo te draaien dat die in de kerkleer paste. En dat vond hij nog een gunstig resultaat ook. Deze gang van zaken zou de ogen van alle oprechten moeten openen voor de toverij, die veel verkondigers van het Woord bedrijven.

Maar zonder de gouden beker kan de hoer op de duur de mensen niet dronken krijgen, daarom moet zij die ook hier wel aanbieden en zij zegt: Laat de kinderkens tot Mij komen en verhindert ze niet, want voor zodanigen is het Koninkrijk Gods. Luc. 18:16.

Maar staat daar dan iets over de doop? Het blijkt duidelijk dat Jezus ze niet doopte, terwijl Hij wel vele volwassenen doopte. Joh. 3:26. Maar de kinderen zegende Hij, want voor zodanigen is het Koninkrijk Gods.

Ja, zegt u, maar de gevangenbewaarder werd toch ook met zijn gehele huis gedoopt en je moet er toch van uitgaan dat er ook kleine kinderen bij waren? Nee, daar kun je niet van uitgaan, als duidelijk blijkt dat dit niet het geval is. Lees de geschiedenis nog eens: En zij spraken het woord Gods tot hem in tegenwoordigheid van

die in zijn huis waren. En terstond werd hij met allende zijnen gedoopt; en hij verheugde zich, dat hij met zijn al huis gehele Hand. 16:27-34. Hier zien we duidelijk, dat ze tot het geloof in God gekomen was. konden luisteren en dat ze allen - tevoren geloofden ze dus niet - en tot het geloof waren gekomen werden gedoopt. Hand. 8:37.allenAls men nu alleen maar had gedacht dat de doop een zegening was, dan had men in zekere zin houvast gehad aan die uitspraak van Jezus, maar men leert dat het kind wederom geboren wordt en men zegt: Het kind is in zonden en overtredingen geboren, en wanneer ik het naar de kerk breng is het een kind des duivels, maar als ik het weer naar huis breng, is het een kind van God, lijnrecht tegen het woord van Jezus in, dat voor zodanigen het Koninkrijk Gods is.

Maar de hoer reikt ook hier weer de gouden beker aan en zegt: Tenzij iemand wederom geboren wordt uit water en Geest, kan hij het Koninkrijk Gods niet binnengaan. Joh. 3:5.

Maar dan wil ik de vraag stellen: Moet het vlees van het kind soms wederom geboren en heilig worden? Vindt de wedergeboorte dan niet plaats in de gezindheid? Kol. 1:21. Blijkt het niet dat er naderhand, als het kind opgegroeid is, een dag moet komen dat het wederom geboren moet worden?

De tovergeboorte van de hoer bij de kinderdoop blijkt onhoudbaar. Jezus zegt: Het zaad is het woord Gods. Luc. 8:11. En Jakobus zegt dat wij voortgebracht zijn door het woord der waarheid, Jak. 1:18. De kinderen moeten dus zo groot zijn dat ze door het woord der waarheid tot geloof kunnen komen, willen zij wederom geboren kunnen worden, net als in het gezin van de gevangenbewaarder. En dat komt overeen met wat Paulus zegt, dat Christus de gemeente geheiligd heeft, haar reinigende door het waterbad met het woord. Ef. 5:25-26. Dan worden wij geboren uit water en Geest. Jezus zegt immers: Gij zijt nu rein om het woord, dat Ik tot u gesproken heb. Joh. 15:3.

Paulus zegt, dat de kinderen heilig zijn als één van de echtgenoten gelovig is; anders zijn zij onrein. 1 Kor. 7:14. Hier zien we de verantwoordelijkheid van de ouders. U die niet gelovig bent, laat u niet bedriegen door de toverij van de hoer, dat u alleen maar uw kinderen ten doop hoeft te houden, en dan is alles in orde.

Nee, Jezus zegt: Laat de kinderkens tot Mij komen en verhindert ze niet. Hier ligt uw verantwoordelijkheid. U moet uw kind tot Jezus leiden. Dat doet u niet als het kind u hoort vloeken en tieren, of als u dronken thuis komt, of als u als man en vrouw ruzie maakt. U vermaant ze misschien nooit om naar een zondagsschool te gaan en neemt ze niet mee naar een samenkomst. Misschien verbiedt u ze zelfs daar naartoe te gaan, en dan denkt u dat alles in orde is alleen omdat u ze hebt laten dopen? Dan moet u wel totaal betoverd zijn.

De hoer is dan ook bang deze toverkunst met de kinderdoop te verliezen. Zij veroordeelt de wederdopers, die de kinderdoop verwerpen en beweren dat de kinderen zonder doop zalig kunnen worden.

1Bij al die toverij hoort niet alleen het voorlezen van formulieren en het slaan van een kruis, maar ook de kleding. Als de predikant zijn toga aantrekt, dan wordt hij pas echt dominee. Hoe de man zelf is, is van minder belang. Als hij maar een toga aanheeft, wordt wat hij doet, ook heilig. Het Onze Vader krijgt een heel andere kracht als hij het met de toga aan voorleest, en zo is het ook met de rest van Gods woord.

We willen hier art. 9 van de Belijdenisgeschriften van de Noorse Lutherse Kerk aanhalen:





de kerkHoewel de kerk eigenlijk de vergadering is van heiligen en ware gelovigen, is het evenwel, aangezien er in dit leven vele huichelaars en slechte mensen in dezelfde gemeenschap leven, toegestaan de sacramenten ook te gebruiken als ze door slechte predikanten worden bediend, overeenkomstig het woord van Christus: De schriftgeleerden en de Farizeeën hebben zich gezet op de stoel van Mozes. Matt. 23:2.

De sacramenten en het woord zijn op grond van de inzettingen en het bevel van Christus van kracht, ook al worden ze door slechte mensen bediend. Wij veroordelen de Donatisten en anderen, die leerden dat het niet toegestaan is de dienst van slechte mensen in de kerk te gebruiken, en meenden dat de dienst der slechte mensen nutteloos en onvruchtbaar is.

Hoe ver is dit verwijderd van het woord van God, dat zegt: Maar tot de goddeloze zegt God: Wat hebt gij mijn inzettingen te vertellen en neemt mijn verbond in uw mond? Ps. 50:16. Zij zijn in wezen als de mensen die Jezus noemt in Matt. 23 en naar wie het artikel verwijst: Wee u, schriftgeleerden en Farizeeën, gij huichelaars, want gij reinigt de buitenzijde van de beker en van de schotel, maar van binnen zijn zij vol roof en onmatigheid, vs. 25.

Nee, we moeten instemmen met Luther, als hij in zijn herderlijk schrijven aan de burgemeesters en raadslieden en aan de gewone man te Praag in Bohemen schrijft:

2Het moet voor ons in de eerste plaats als een onwankelbare waarheid vaststaan, dat niemand in het nieuwe verbond priester kan worden door uitwendige zalving. Indien er dus zulke personen gevonden worden, dan moeten dat verdwaalde afgodspriesters zijn; want voor hun zalving kunnen zij voorbeeld noch letter aanwijzen, zij kunnen die met geen enkel woord uit de evangeliën of de apostolische brieven staven; integendeel, die gehele zaak is ontstaan en ingevoerd door puur menselijk verzinsel, evenals de godsdienst van Jerobeam in Israël. Tot priester in de zin van het Nieuwe Testament moet men namelijk geboren worden en niet gefabriceerd, geschapen en niet gewijd.

Deze geboorte is evenwel niet naar het vlees, maar door water en Geest, en geschiedt in het bad der wedergeboorte, waardoor alle christenen dan ook priesters zijn en alle priesters christenen. En het is een vervloekte manier van spreken, als iemand wil beweren dat een priester iets anders is dan een christen, want een zodanige redenering strijdt tegen het woord van God en berust op louter mensenleer, oude voorschriften of de mening van de massa. Stelt men op grond van één van deze drie dingen zoiets op als een geloofsartikel, dan is dat een gruwel en godslastering, hetgeen ik elders afdoende heb bewezen.

En blz. 29: Wij trekken hieruit nu de volgende conclusie: is Christus de eerste priester in het nieuwe verbond geworden zonder tooi, zonder opsmuk of priesterlijk teken en zonder de gehele na-aperij van de bisschoppelijke wijding, dan heeft Hij ook zijn apostelen en discipelen tot priesters gemaakt zonder deze narrenstreken, reden waarom dit zotte gebruik totaal overbodig is; en waar dit in gebruik is, is het volkomen ontoereikend om iemand tot priester te maken, want anders is men genoodzaakt te zeggen dat Christus noch zijn apostelen priesters zijn geweest.

Tegen die toverij ten strijde trekken, zo was Luthers ervaring, was een ondankbaar werk. De mensen houden niet van de naakte waarheid. Dan voelen zij zich ontkleed.

Het is niet alleen de grote hoer die de toverkunst machtig is, maar ook haar dochters. Ja, allen die hun hart tussen God en de wereld delen, bedrijven deze toverkunst. Opdat wij niet door deze kunsten bedrogen zullen worden zegt Jezus: Zo zult gij hen aan hun vruchten kennen. Aan hun pels kunnen wij ze niet kennen, want ze komen in schapenvacht.

Wat is dan die schapenvacht? Wel, de zogenaamde ware leer. Ze zitten op de stoel van Mozes, maar hun spreken en hun leven stemmen niet overeen. Maar wie zou destijds iets hebben durven zeggen, toen zij op de stoel van Mozes zaten? Zij handhaafden alleen maar wat algemeen erkend werd. In die zin waren ze rechtgelovig. Zo is het vandaag ook. Als je maar verkondigt wat erkenning gevonden heeft, dan word je wel geaccepteerd. Je hebt de goede vacht gekregen, en niemand durft te denken dat daar achter die fraaie woorden een roofgierige wolf schuil gaat. Daarom moeten wij opmerken dat de discussie over leerstellingen - de vacht - gaat, maar men zich met het leven - de vruchten - niet wil bezighouden.

Als twee mannen over leerstellingen zitten te discussiëren, ieder met een sigaar, of met een slecht geweten omdat ze met de belastingaangifte hebben geknoeid of omdat ze hun arbeiders of hun dienstmeisje onderbetalen of omdat ze een schuld hebben bij de winkelier of omdat ze over hun naaste geroddeld hebben of omdat ze onrein leven, of iets dergelijks, dan begrijpen we wel dat het op iemand die niet helemaal betoverd is, een walgelijke en afschrikwekkende uitwerking heeft. Wil iemand een aanmerking maken op hun leven, dan trekken ze hun schapenvacht wat dichter om zich heen en zeggen: Er staat: Oordeelt niet, opdat gij niet geoordeeld wordt. Daarmee hebben ze dan voor die keer de wolf gered.

Wij begrijpen dat wij tegen twee gierige mensen, die discussiëren over wat juist is: volwassendoop of kinderdoop, niets anders kunnen zeggen dan: Bekeer u van uw hoererij.

Jezus noemt de valse profeet een wolf in schapenvacht. De goddeloze die Gods wet in de mond neemt - bij wie belijdenis en leven niet overeenstemmen - is een valse profeet, voor wie wij ons moeten hoeden. De apostel drukt het zo uit: Laat u niet meeslepen door allerlei vreemde leringen, want het is goed dat het hart zijn vastheid vindt in genade en niet in spijzen: wie het hierin zochten, hebben er geen baat bij gevonden. Hebr. 13:9.

Als het voedsel dat ik opdien - de leer - mij niet gebaat heeft, mijn leven niet veranderd heeft, hoeven anderen die leer ook niet te aanvaarden. Dan ligt daar niet de genade in, waarin het hart zijn vastheid vindt. Luister maar hoe de genade werkt: Zij voedt ons op, zodat wij, de goddeloosheid en de wereldse begeerten verzakende, bezadigd, rechtvaardig en godvruchtig in deze wereld leven. Tit. 2:11-12. Immers de zonde zal over u geen heerschappij voeren, want gij zijt niet onder de wet, maar onder de genade. Rom. 6:14. Hier horen wij de klanken van het evangelie, de blijde boodschap voor iemand die zijn leven veranderd wil zien. Dat is alles behalve toverij.

Om in hun schapenvacht niet ontmaskerd te worden, komen valse profeten voortdurend met het refrein: Zie niet op mij, maar zie op Jezus. Laten we elkaar niet oordelen.

Wat zeggen ware profeten? Weest allen mijn navolgers, broeders, en ziet op hen die evenzo wandelen, gelijk gij ons ten voorbeeld hebt. Fil. 3:17. Ik vermaan u dus: volg mijn voorbeeld. 1 Kor. 4:16.

Zou je vandaag zoiets zeggen, dan zou je als een hoogmoedige dwaalleraar worden beschouwd. Maar zeggen we: Zie niet op mij, maar op Jezus, dan zijn we ootmoedig en hebben we de ware leer. Ja, de hoer heeft werkelijk alle volken betoverd. Het is waar wat de profeet zegt: Voorwaar, zie, bedrieglijk heeft de leugenpen der schrijvers die (wet des Heren) vervaardigd! Jer. 8:8. De Israëlieten hadden bedacht wat tegenover de Here, hun God, niet recht was. 2 Kon. 17:9.

Door wat wij hier besproken hebben, zien we dat er vooral drie trefwoorden zijn, die de hoer voor haar toverij gebruikt. Daarmee lost zij alle moeilijkheden op en doet zij alle beloften in vervulling gaan. Deze drie woorden zijn:





geloof - genade - bloedWie durft die aan te tasten? Daardoor zijn wij Jezus' vrienden zonder te doen wat Hij ons gebiedt. Joh. 15:14.

Wij zijn in Hem zonder zelf zo te wandelen als Hij gewandeld heeft. 1 Joh. 2:6.

Wij zijn zonen Gods zonder door de Geest Gods geleid te worden. Rom. 8:14.

Wij zijn de bruid van Jezus zonder het Lam te volgen waar Hij ook heen gaat. Op. 14:4-5.

Wij krijgen het bruidskleed zonder rechtvaardige daden te bezitten. Op. 19:8.

Wij zullen met Jezus erven zonder in zijn lijden te delen. Rom. 8:17.

Wij zullen met Jezus leven zonder met Hem gestorven te zijn. 2 Tim. 2:11.

Wij zijn koningen en zullen met Hem zitten op zijn troon, zonder te overwinnen gelijk Hij overwonnen heeft. Op. 3:21.

Hoe krijgen ze dat toch voor elkaar met alleen deze drie woorden? Wel,

komt in de plaats van geloof- daad. Geloof is iets magisch wat inbeeldingskracht geeft, en genade en bloed zijn bedekkings-uitdrukkingen om de werkelijkheid te bedekken. gehoorzaamheid komt in de plaats van een godvrezend leven. Daardoor komen ze onder het oordeel:  goddelozen, die de genade van onze God in losbandigheid veranderen. Judas :4. Genade is n.l. hulp voor een godvrezend leven. Hebr. 4:16. En het Genade hanteren zij als bedekking in plaats van als reiniging van de zonde. Daarom zingen ze zo graag: Onder het bloed, onder het bloed! bloedMaar ze hanteren het bloed dan toch maar als middel tot reiniging, zegt u. Jawel, maar dan in die zin, dat het niet uitmaakt hoeveel je zondigt; je bent in de reinigende kracht van de bloedstroom, en op die manier ben je altijd rein. Maar het wordt niet gehanteerd in de zin van wat Petrus zegt: En indien gij Hem als Vader aanroept, die zonder aanzien des persoons naar ieders werk oordeelt, wandelt dan in vreze de tijd uwer vreemdelingschap, wetende dat gij niet met vergankelijke dingen, zilver of goud, zijt vrijgekocht van uw ijdele wandel die u van de vaderen overgeleverd is, maar met het kostbare bloed van Christus als van een onberispelijk en vlekkeloos lam. 1 Pet. 1:17-19.

U mag er dus geen misbruik van maken, u moet in vreze wandelen.



* * *



1 C.P.Caspari & Gisle Johnson, Belijdenisgeschriften van de Noorse Lutherse Kerk , art. 9. Zie ook de Ned. Geloofsbelijdenis, art. 24.2 Herderlijk schrijven van Luther, blz. 26.





Babylon


Want uw kooplieden waren de machthebbers der aarde. Op. 18:23.

Een van de werkwijzen van de hoer is handel. Zij die daar werken worden hier aangeduid als zakenlui. Op die manier verbreidt de hoer het koninkrijk Gods op aarde, en we kennen de grove, algemeen bekende katholieke leugen: Als het geld in 't kistje klinkt, 't zieltje in de hemel springt. Zakenlui denken alleen maar aan geld verdienen, aan winst.

De waarheid is de smalle weg en moeilijk te verdragen. Daarmee krijg je niet veel aanhangers of veel winst. Wil men winst maken, dan moet men het evangelie verdraaien. Hoe men dat doet, hebben we boven gezien, en bij honderden trekt men rond om de hemel tegen de laagste prijs te koop aan te bieden. Het is erom begonnen aanhangers te winnen, klanten.

Ze doen niet zoals Jezus deed, als mensen naar Hem toekwamen die Hem wilden volgen. Hij hield hun het oog van de naald voor en liet hen door de enge poort gaan.

Meester, ik zal U volgen, waar Gij ook heen gaat. Dan zien we hoe Jezus hen op het oog van de naald wijst: De vossen hebben holen en de vogelen des hemels nesten, maar de Zoon des mensen heeft geen plaats om het hoofd neer te leggen.

Sta mij toe eerst heen te gaan en mijn vader te begraven. Dan komt het oog van de naald: Laat de doden hun doden begraven.

Laat mij eerst afscheid nemen van mijn huisgenoten. Niemand die de hand aan de ploeg slaat en ziet naar hetgeen achter hem ligt, is geschikt voor het Koninkrijk Gods.

Meester, wat moet ik doen om het eeuwige leven te beërven? Indien gij volmaakt wilt zijn, ga heen, verkoop uw bezit en geef het aan de armen en gij zult een schat in de hemelen hebben, en kom hier en volg Mij.

Jezus hoefde niets aan hen te verdienen, daarom kon Hij zo doen. Jezus was er niet op uit iemand met veel geld achter zich aan te krijgen. Nee, Hij zei: Geef het aan de armen, kom hier en volg Mij! We zien: Jezus was geen zakenman.

Het salaris van de voorganger is in de godsdienstige partijen een groot probleem, en het is zo belangrijk dat hij daarop rekenen kan: Hoeveel krijg ik om het evangelie aan de man te brengen? Hoeveel ga ik verdienen? In die opwekkingstijd verdiende ik goed! Hoe krijgen we geld in kas? We moeten

hem hier een poos als spreker zien te krijgen, want hij trekt veel mensen, zodat we wat geld in kas kunnen krijgen, want zo gaat het niet langer. Nee, we hebben de middelen niet om hem uit te nodigen, want hij vraagt minstens .... per samenkomst. Enzovoort.Wie niet geheel en al betoverd is, en een beetje bij de groeperingen achter de schermen kan kijken, moet wel doorhebben dat het allemaal business is. Er hoeft maar een kerst-, paas- of pinksternummer uitgegeven te worden, of ze hanteren precies dezelfde reclamekreten die we ook uit de wereld kennen: fraai geďllustreerd, mooie omslag, makkelijk leesbaar, ontspannende lectuur. U kunt horen dat de aankondiging zich richt op de eerste man, het vlees. Hier moeten zaken gedaan worden! Dit is een winstgevend nummer!

Ja, terecht is de naam van de hoer het grote Babylon. Zij wordt vergeleken met een handelsstad. Haar kooplieden waren de machthebbers der aarde. Hoeveel predikers zijn niet grote mannen geworden in deze wereld? Als we naar de paus in Rome kijken, hebben we al een onweerlegbaar bewijs. En let eens op haar dochters. Hoe hoger u in de godsdienstige partij opklimt, des temeer heerlijkheid van de wereld krijgt u. U wordt een geziene figuur en u krijgt het goed. U komt op één niveau met de rijke mensen in de wereld en u krijgt invloed. (In de gemeenteraad en in de tweede kamer slaat u een goed figuur temidden van de grote politici.) Er gaat geen doodslucht van u uit, waardoor u sommigen niet zou bevallen. 2 Kor. 2:16-17.

Denk u in: Paulus kon in zijn tijd zeggen dat

uit het woord Gods winst maakten. Maar de mensen zijn dronken - dronken van de wijn harer hoererij. Zij zijn betoverd. Alles vindt immers plaats in de naam van Jezus en om het koninkrijk Gods uit te breiden. Foei toch, zo slecht over godsdienstig werk te schrijven, 't is alleen maar oordeelzucht! zo horen wij die dronken en betoverde mensen roepen. Geen Daniëls-zoeklicht erbij, nu de zaak zo goed loopt!zovelenEn ik zag de vrouw dronken van het bloed der heiligen en van het bloed der getuigen van Jezus. En ik verbaasde mij, toen ik haar zag, met grote verbazing.

Ja, in de strijd tegen de toverij hebben velen het leven moeten laten en ook hierna zullen er nog wel velen martelaar worden. Op. 6:9-11. De eerste moord van de hoer werd begaan op Abel. Kaďn offerde ook, maar hij was aards en het offer van Abel werd tot een oordeel over zijn offer. Zich bekeren? Nee, dan sloeg hij nog liever Abel dood. En zo begon de hoer het bloed der heiligen te drinken. Dit heeft zij de eeuwen door consequent gedaan.

U, die dit leest en verontwaardigd wordt over het licht dat van het offer van Abel uitgaat, begint al met de massa te roepen: Weg met hem! Ik wil u waarschuwen: Ontwaak uit uw toverij en erken de waarheid; die zal u vrijmaken. Bedenk u goed! Niet het werk van de bruid komt onder dit oordeel, maar dat van de hoer. Wilt u dat verdedigen, dan zal uw einde verschrikkelijk zijn. Op. 18:21.

Maar er is toch wel iets goeds bij? zegt u. Ja, in deze toverij wordt het goede met het kwade vermengd. Het is juist het werk van de hoer een mengsel te maken van goed en kwaad, rein en onrein, heilig en onheilig, vlees en geest, hemel en aarde. Daarom zegt de Here: als gij het edele van het onedele afscheidt, zult gij als mijn mond zijn. Jer. 15:19. En zij zullen mijn volk het onderscheid leren tussen heilig en onheilig en het onderscheid doen kennen tussen onrein en rein. Ezech.44:23.

Wees niet bang voor het woord Gods dat schift en vaneen scheidt. Ga uit van de hoer!





Hoe gaat de bruid tewerk?


Het werk en de ontwikkeling van de bruid lopen parallel, evenals bij de hoer. Zij krijgt gestalte naarmate zij werkt en zij werkt naarmate zij gestalte krijgt.

In het bovenstaande hebben we gezien hoe de hoer tewerk gaat, en daarmee hebben we indirect ook gezien hoe de bruid dat doet. Zoals we eerder hebben gezien dat hoererij het werk van de hoer is, zo is trouw het werk van de bruid.

Maar ik vrees dat misschien, zoals de slang met haar sluwheid Eva verleidde, uw gedachten van de eenvoudige trouw aan Christus afgetrokken zullen worden. 2 Kor. 11:3. Hieraan zien we, dat trouw hetzelfde is als gehoorzaamheid. Wij moeten ervoor vrezen afgetrokken te worden van die eenvoudige trouw - gehoorzaamheid - die geen tegenwerpingen maakt. Tot die gehoorzame houding jegens haar mannen komt de hoer nooit. Zij wil alleen maar genoegens, en giften en voordeel krijgen.

Paulus moest onder al de heiligen niet alleen geloof bewerken, maar gehoorzaamheid des geloofs. Rom. 1:5. Bij de Romeinen was dat ook gebeurd, zodat hun gehoorzaamheid bij allen bekend was geworden. Rom. 16:19.

In plaats van haar hart te delen en alles te vermengen, is het werk van de bruid juist afscheiden, reinigen, alles prijsgeven en trouw zijn aan de Ene die haar verkoren heeft. Ook zij heeft de gouden beker, het woord van God, maar let eens op de wijn die zich in de beker bevindt, belegen klare wijn, de geest die met het Woord meekomt:

Wie dus een vriend der wereld wil zijn, wordt metterdaad een vijand van God.

Nadert tot God en Hij zal tot u naderen. Reinigt uw handen, zondaars, en zuivert uw harten, gij die innerlijk verdeeld zijt. Jak. 4:4-9.

Vormt geen ongelijk span met ongelovigen, want wat heeft gerechtigheid gemeen met wetteloosheid, of welke gemeenschap heeft het licht met de duisternis? Welk deel heeft een gelovige samen met een ongelovige? Daarom gaat weg uit hun midden en scheidt u af, spreekt de Here, en houdt niet vast aan het onreine en Ik zal u aannemen, en Ik zal u tot Vader zijn en gij zult Mij tot zonen en tot dochters zijn, zegt de Here, de Almachtige. 2 Kor. 6:14-18.

 vol van genade en waarheid. Joh. 1:14.

Hoeveel te meer zal het bloed van Christus, die door de eeuwige Geest zichzelf als een smetteloos offer aan God gebracht heeft, ons bewustzijn reinigen van dode werken om de levende God te dienen? Hebr. 9:14.

 opdat, gelijk de zonde heerste als koning in de dood, zo ook de genade zou heersen door rechtvaardigheid ten eeuwigen leven door Jezus Christus, onze Here. Rom. 5:21.

Gij dan mijn kind, wees krachtig in de genade in Christus Jezus. 2 Tim. 2:1.

Na deze wijn gedronken te hebben kun je toch niet zeggen: Dat is toch geen zonde? Je mag toch nog wel iets? Je moet niet alles zo nauw nemen!

Nee, dan zeg je: Is er nog meer waarvan ik gereinigd kan worden? Geef mij licht! Maak mij uw wil bekend, Jezus! Zo gaat de bruid tewerk.

Het is kenmerkend voor het werk van de bruid, dat zij al de volken maakt tot discipelen van Jezus en hen leert onderhouden al wat Jezus hen bevolen heeft. Matt. 28:18-20. Het is een heel werk om mensen tot discipelen te maken. Hier staan we voor het oog van de naald. Mensen tot vergeving van zonden leiden is al een heel werk, maar de meesten zijn dan nog lang geen discipel. De meesten worden dat zelfs nooit.

Hoor wat Jezus zegt: Indien iemand tot Mij komt en niet haat zijn vader en moeder en vrouw en kinderen en broeders en zusters, ja zelfs zijn eigen leven, die kan mijn discipel niet zijn. Luc. 14:26. Zo zal dus niemand van u, die niet afstand doet van al wat hij heeft, mijn discipel kunnen zijn. vs. 33.

Hier zien we dat een discipel van Jezus worden hetzelfde is als sterven: afscheid nemen van je familie, van alles wat je hebt en van je eigen leven. Bij de vergeving van zonden ging het om Jezus' sterven voor mij, maar wil ik zijn discipel worden, dan gaat het om mijn sterven met Hem. Daarom zegt Jezus dat wij hen tot discipelen moeten maken en hen moeten dopen, en dopen betekent begraven. Of weet gij niet dat wij allen, die in Christus gedoopt zijn, in zijn dood gedoopt zijn? Wij zijn dan met Hem begraven door de doop in de dood, opdat gelijk Christus uit de doden opgewekt is door de majesteit des Vaders, zo ook wij in nieuwheid des levens zouden wandelen. Rom. 6:3-4.

Er zijn helaas niet velen die dit weten. Men laat zich dopen, maakt er een hele vertoning van en noemt dit de hele weg met Jezus gaan. Maar zij staan weer op en leiden als tevoren hun oude leven. Nee, de doop is lang niet de hele weg met Jezus. De doop is de dood over mijzelf en al het mijne - de enge poort - het is de ondertekening van het leerling-contract; daarná komt de weg:  en leert hen

al wat Ik u bevolen heb. Dan komt de smalle weg.onderhoudenDe eerste wereld is vergaan, verzwolgen door het water, maar de tegenwoordige aarde wordt bewaard voor het vuur. 2 Pet. 3:6-7. Als tegenbeeld daarvan redt u thans de doop, die niet is een afleggen van lichamelijke onreinheid, maar een verbond van een goed geweten met God, door de opstanding van Jezus Christus. 1 Pet. 3:20-21.

De eerste wereld is de wereld waarin ik geleefd heb onder leiding van de eerste man, het vlees. Het is het zichtbare, de dingen die van beneden zijn. De doop is een beeld, een verbond, inhoudende dat de eerste man met zijn wereld begraven is, aan de dood overgeleverd. In Hem zijt gij ook met een besnijdenis, die geen werk van mensenhanden is, besneden door het afleggen van het lichaam des vlezes, in de besnijdenis van Christus, daar gij met Hem begraven zijt in de doop. In Hem zijt gij ook mede opgewekt door het geloof aan de werking Gods die Hem uit de doden heeft opgewekt. Kol. 2:11-12.

Dit gebeurt in de doop, waarbij we iemand geheel en al onder water begraven. Dan gaat hij de discipeldood binnen. Maar de vraag is, hoe het gaat als we hem weer omhoog halen. Je kunt denken dat hij maar het beste onder water kon blijven, dan konden we over hem gerust zijn. Nee, zegt Paulus, we richten hem weer op in het geloof aan de werking Gods die Jezus uit de doden heeft opgewekt. En hij vermaant de Kolossenzen verder: Indien gij dan met Christus opgewekt zijt, zoekt de dingen die boven zijn, waar Christus is, gezeten aan de rechterhand Gods. Bedenkt de dingen die boven zijn, niet die op de aarde zijn. Kol. 3:1-2. Hier merken we geen hoerenwijn in de beker, geen gedeeld hart.

De manier van dopen bij de hoer is heel typerend: zij giet drie handjes water op het voorhoofdje van het kind. Echt een beeld van wat zij van de wereld en van zichzelf prijsgeeft: verhoudingsgewijs niet meer dan dat deel van het lichaam, dat met water bedekt wordt.

Misschien wilt u vragen: Als jullie gedoopt, begraven zijn, merken jullie dan niets meer van het oude? Het blijkt immers dat velen die gedoopt zijn, nog hun oude leven leiden.

Jawel, maar bedenk dat de doop een gewetensverbond is; niet iedereen die een verbond aangaat, houdt het ook. We moeten bedenken: zoals de eerste wereld door water is verzwolgen, wordt de tegenwoordige wereld voor het vuur bewaard. Zo is het ook met ons. Onze oude mens is medegekruisigd, opdat het lichaam der zonde tenietgedaan zou worden. Onze oude mens - de wil om te zondigen, en alle bewuste zonde - is gekruisigd, begraven; maar het lichaam der zonde - de onbewuste zonde en de hartstochten en begeerten in het vlees - nemen wij immers weer mee omhoog, en hier moet het vuur zijn werk doen.

Petrus zegt: Bekeert u en een ieder van u late zich dopen in de naam van Jezus Christus tot vergeving van zonden, en gij zult de gave van de Heilige Geest ontvangen. Hand. 2:38 en 19:5-6.

Hier zien we dat ze, als ze gedoopt werden, verzegeld werden met de Heilige Geest. Door de doop - de discipeldood - wordt het offer op het altaar gelegd, en dan kan God antwoorden met vuur. Vuur ben Ik op de aarde komen werpen, en wat zou Ik graag willen dat het al ontstoken was! Luc. 12:49. Hij die na mij komt, zegt Johannes, die zal u dopen met de Heilige Geest en met vuur. Matt. 3:11. Dit vuur moet het lichaam der zonde tenietdoen.

Nu zijn er velen die zich hebben laten dopen en de Heilige Geest hebben ontvangen, maar als het vuur zijn werk wil doen zijn ze niet trouw aan het verbond, maar ze onttrekken zich daaraan. En dan wijkt ook de Geest van hen. Velen die eens met de Geest gedoopt zijn, leven nu geesteloos naar hun eigen begeerten.

Hier moet de bruid een krachtig werk verrichten door de mensen tot gehoorzaamheid des geloofs te brengen. Want als zij iemand tot discipel gemaakt heeft, moet zij hem ook leren onderhouden alles wat Jezus bevolen heeft.

Paulus leert de Kolossenzen verder: Want gij zijt gestorven en uw leven is verborgen met Christus in God. Ja, wij zijn gestorven, dat is het verbond. Wij haten ons eigen leven, en in die haat ligt de dood. Maar is het al werkelijkheid geworden? Nee, het wordt in ons leven geleidelijk gerealiseerd. Paulus zegt verder: Doodt dan de leden die op de aarde zijn: hoererij, onreinheid, hartstocht, boze begeerte en de hebzucht, die niets anders is dan afgoderij. Kol. 3:3-5. Hiervoor hebben wij de Heilige Geest nodig en vuur. Daarom was hun beloofd dat zij die zouden krijgen nadat ze zich hadden laten dopen.

Dit is de weg die Jezus ons is voorgegaan. De weg gaan om het doel te bereiken, dat is het tegendeel van je naar het doel toveren. Je kunt geen vriend van Jezus worden als je niet doet wat Hij gebiedt. Je kunt niet zeggen dat je in Hem bent als je zelf niet wandelt zoals Hij gewandeld heeft. Je wordt niet gereinigd van je zonde als je niet in het licht wandelt. Je bent geen kind van God als je niet door de Geest van God geleid wordt. Je hoort niet bij de bruid als je niet het Lam volgt waar Hij ook heengaat. Je krijgt geen bruidskleed als je geen rechtvaardige daden der heiligen hebt. Je zult niet met Christus erven als je niet deelt in zijn lijden. Je zult niet met Hem leven als je niet met Hem gestorven bent. Enzovoort.

Evenals de hoer voor haar toverij drie woorden heeft:

en geloof, genade hanteert ook de bruid deze drie woorden, niet om te toveren, maar om de weg te gaan. bloed,

wordt niet gehanteerd in de plaats van gehoorzaamheid, als een soort inbeeldingskracht, maar: Het geloof nu is de zekerheid der dingen die men hoopt en het bewijs der dingen die men niet ziet. Door het geloof verstaan wij... Hebr. 11, en dan lezen we hoe die helden door het geloof gehoorzaam waren en de weg gingen, zodat ze de belofte verkregen.GeloofDe hoer wil evenals Abraham gerechtvaardigd worden zonder werken. Rom. 4:3. Maar zij wil niet als Abraham haar Izaäk offeren, zodat zij evenals hij uit werken gerechtvaardigd kan worden. Jak. 2:21. Bij de bruid daarentegen werkt het geloof samen met werken en wordt dit geloof volkomen uit de werken, vs. 22. Wilt gij weten, gij

dat het geloof zonder de werken niets uitwerkt?dwaze mens,Het geloof is dus de hand waarmee we van God alles aannemen wat tot leven en godsvrucht dient. Door geloof wordt de Schrift levend, door geloof versta ik. Door geloof ontvang ik de gave van de Heilige Geest, kracht van omhoog, en door geloof zet ik mijn leven in. Hebr. 10:38-39.

Het geloof zet je niet in een stoel met de handen in de schoot om je te zitten inbeelden dat je alles bent en alles hebt waar de Schrift over spreekt; het geloof maakt je actief. Om een paar voorbeelden te noemen, hoe het geloof volkomen wordt uit de werken:

Door het geloof heeft Noach de ark toebereid.

Door het geloof heeft Mozes geweigerd door te gaan voor een zoon van Farao's dochter.

Door het geloof heeft hij het Pascha gehouden.

Door het geloof heeft Petrus het net aan de rechterzijde uitgeworpen.

Door het geloof Luther de banbrieven van de Paus verbrand.

Door het geloof hebben al die heiligen hun werken verricht, die de eeuwen door hun licht verspreiden.

Door het geloof doden wij de leden die op de aarde zijn - we leggen de zonde af - en doen de nieuwe mens aan; gebeurt dat niet, dan is het ongeloof. Wie de zonde niet overwinnen, zijn ongelovig, al praten ze nog zoveel over geloof.



komt niet in de plaats van een godvrezend leven, om goddeloosheid te bedekken; genade is hulp. Laten wij daarom met vrijmoedigheid toegaan tot de troon der genade, opdat wij barmhartigheid ontvangen en genade vinden om hulp te verkrijgen te gelegener tijd. Hebr. 4:16. Jezus is gekomen vol van genade en waarheid. Want de wet is door Mozes gegeven, de genade en de waarheid zijn door Jezus Christus gekomen. Joh. 1:14,17. GenadeHier zien we dat genade niet bedekt, maar dat genade en waarheid bij elkaar horen. De wet, de eis aan de mens, is door Mozes gekomen, maar hij kon de mensen niet helpen bij de last die de wet hun oplegde. Jezus is gekomen met hulp. Hij zei: Komt allen tot Mij, die vermoeid en belast zijt.

Daarom zegt Paulus: Immers de zonde zal over u geen heerschappij voeren, want gij zijt niet onder de wet, maar onder de genade. Rom. 6:14. Als wij onder de wet waren, zou het niet zo vreemd zijn als de zonde heerschappij over ons had, want dan zouden we alleen maar onze eigen kracht hebben. Maar nu wij onder de genade zijn gekomen, onder de hulp in Jezus, hoeft de zonde niet over ons te heersen. Dus wie zondigen, zijn niet onder de genade, want als ze van Jezus hulp hadden gekregen, hadden ze niet gezondigd. Nee, zij zijn onder de wet. Toverij van de hoer baat hierbij niet: overwinning vervangen door genade.

Maar, zegt u, de genade bedekt toch ons oude leven? U moet weten dat u uw oude leven moet erkennen, in het licht brengen; dan zal het bloed u door het geloof reinigen van alle ongerechtigheid. Dat is nu juist genade, hulp.

Wij dan, gerechtvaardigd uit het geloof, hebben vrede met God door onze Here Jezus Christus, door wie wij ook de toegang verkregen hebben door het geloof tot deze genade, waarin wij staan. Rom. 5:1-2. Dit heeft niemand van ons verdiend, het is genade - hulp - waarvan Jezus vervuld was.

Maar, zegt u, als wij zo'n overwinning krijgen en zo godvrezend worden, is het bloed dan niet overbodig? Luister eens! Als er sprake is van overwinning, dan kunt u alleen datgene overwinnen, waarover u licht hebt. Uw geweten oordeelt u toch niet op iets waar u geen weet van hebt? Maar denkt u niet dat God nog meer slechtheid bij u ziet? Zelfs de hemelen zijn niet rein in zijn ogen. Job 15:15. En Paulus zegt: Ik ben mij van niets bewust, maar daardoor ben ik niet gerechtvaardigd; Hij die mij beoordeelt is de Here. 1 Kor. 4:4. Wij moeten van licht tot licht gaan. Zonde waarover we geen licht hebben, veroordeelt ons niet, juist omdat wij onder de genade zijn. Maar genade wordt gevolgd door waarheid. Daarom is het genade, dat het mij geleidelijk geopenbaard wordt, en hierbij heb ik het bloed van Jezus nodig tot reiniging. Ik wandel in het licht, en het bloed reinigt.

Wij hebben een voorbeeld in het oude verbond. Want reeds voor de wet was er zonde in de wereld. Maar zonde wordt niet toegerekend als er geen wet is. Rom. 5:13. Waar echter geen wet is, is ook geen overtreding. Rom. 4:15. Toen echter het gebod kwam, begon de zonde te leven. Rom. 7:9.

Voordat de wet kwam, kende Israël de zonde niet. Er was natuurlijk net zo goed zonde, maar die werd hun niet toegerekend. Toen ze echter licht kregen - toen het gebod kwam - kregen ze te zien dat ze in zonde leefden en reiniging nodig hadden.

Want nadat door Mozes elk gebod volgens de wet aan het volk was medegedeeld, nam hij het bloed van kalveren en bokken met water, scharlaken wol en hysop en besprengde het boek zelf en al het volk. Hebr. 9:19. Zolang onze heiligmaking nog niet voltooid is - zolang de discipel niet is geworden als de meester, Jezus - moeten we van licht tot licht gaan en dan worden we geleidelijk gereinigd in het bloed van Jezus. Dit blijft zo gedurende heel onze wandel hier op aarde.

Nu wil de hoer niet van overwinning horen. Zij beroept zich op de genade en het bloed. Zij wil liegen, roddelen, boos worden, en dan moet het bloed reinigen; daarna is ze weer boos, liegt en roddelt ze weer, en moet het bloed opnieuw reinigen.

Dat is toverij. Dat is niet volgens de wetten van de Geest in Christus Jezus. Nee, Johannes schreef aan hen, opdat zij niet tot zonde zouden komen. Maar

als het misgaat, hebben wij een voorspraak bij de Vader, Jezus Christus, de rechtvaardige, en Hij is een verzoening voor onze zonden. 1 Joh. 2:1-2. Wij moeten dus in vreze wandelen.Zo werkt en strijdt de bruid met kracht, door ieder mens terecht te wijzen en ieder mens te onderrichten in alle wijsheid om ieder mens in Christus volmaakt te doen zijn. Kol. 1:28-29. Daarom komen we telkens bepaalde woorden tegen in de Schrift:

enz. enz. Fil. 2:12, 1 Tim. 6:11 en 4:7, 1 Pet. 3:11 en 2 Pet. 1:4-10. Deze woorden ergeren de hoer geweldig. Ze gaan regelrecht tegen haar toverij in en zij noemt het slavernij.bewerken, zich oefenen, streven, jagen naar, zich beijveren, ontvluchtenJe wilt God toch niet helpen met de verlossing? Nee,

en we zijn in Christus volmaakt, we zijn bruid, koning en priester, en we zingen met een Zweeds lied:hocus pocus Gewoon zoals ik ben

draagt Hij mij omhoog als zijn bruid in haar pracht.

'k Hoef niets meer te doen, Hij heeft alles volbracht.

Ik ga naar de hemel, prijs Jezus, amen,

gewoon zoals ik ben!

Kunt u horen, hoezeer dit ingaat tegen de gezonde woorden van Paulus? 2 Tim. 1:13. Zij hebben zich tot de verdichtsels gekeerd. 2 Tim. 4:3-5. Maar dat is ook niet zo vreemd; ze moeten immers zaken doen.





Jeruzalem


De arbeiders van de hoer zijn kooplieden, en de hoer heet Babylon. Dat is een handelsstad. De bruid daarentegen wordt Jeruzalem genoemd. Dat is een offerstad. Daarheen trokken de stammen van Israël om te offeren en niet om handel te drijven. Jezus dreef de handelaars uit de tempel. De arbeiders van de bruid (de gemeente) zijn dan ook geen kooplieden maar priesters, dienaars. De grootste onder u zal aller dienaar en slaaf zijn. Paulus vermaant de Efeziërs in de toekomst daaraan te denken, zodat ze zich niet zullen laten bedriegen door de wolven in schapenvacht.

Luister naar zijn afscheidsrede: Zelf weet ik dat na mijn heengaan grimmige wolven zullen binnenkomen bij u, die de kudde niet zullen sparen, en uit uw eigen midden zullen mannen opstaan, die verkeerde dingen zullen spreken om de discipelen achter zich aan te trekken. Waakt dan en herinnert u dat ik drie jaar lang dag en nacht niet heb opgehouden ieder afzonderlijk onder tranen terecht te wijzen. En nu, ik draag u op aan de Here en het woord zijner genade, aan Hem die bij machte is te bouwen en het erfdeel te geven onder alle geheiligden. Ik heb niemands zilver of goud of kleding begeerd; zelf weet gij dat deze handen in mijn behoeften en in die van hen die bij mij waren, hebben voorzien. Ik heb u in alles getoond dat men door zo te arbeiden zich de zwakken moet aantrekken en zich de woorden van de Here Jezus herinneren, die zelf gezegd heeft: Het is zaliger te geven dan te ontvangen. Hand. 20:29-35.

Als ze hieraan hadden gedacht, waren de grimmige wolven spoedig openbaar geworden. Geen daarvan heeft zo'n zorg voor de schapen, dat hij ze dag en nacht onder tranen vermaant.

U hebt in uw hele leven misschien nooit zo iemand aangetroffen. Achteraf beschouwd zullen degenen die u tegengekomen bent, wel tevreden zijn geweest als u ze veel en goed eten, geld en eer gaf. Zij waren bedacht op het scheren van de schapen. Let maar op en denk aan Paulus, dan zult u de wolven van onze tijd zien.

Hoor maar, wat Paulus tegen de Tessalonicenzen zegt: Want wij hebben ons nooit afgegeven met vleitaal, zoals gij weet, of met enig baatzuchtig voorwendsel; God is getuige! Ook zochten wij geen eer bij mensen, noch van u noch van anderen, hoewel wij als apostelen van Christus ons hadden kunnen laten gelden, maar wij gedroegen ons in uw midden vriendelijk, zoals een moeder haar eigen kinderen koestert. Zo waren wij in onze grote genegenheid voor u, bereid u niet alleen het evangelie Gods, maar ook ons eigen leven mede te delen, omdat gij ons lief geworden waart. Want gij herinnert u, broeders, onze moeite en inspanning. Terwijl wij nacht en dag werkten om niemand uwer lastig te vallen, hebben wij u het evangelie van God gepredikt. Gij zijt getuigen, en God, hoe vroom, rechtvaardig en onberispelijk wij ons bij u, die gelooft, gedragen hebben. Gij weet trouwens hoe wij, als een vader zijn eigen kinderen, u hoofd voor hoofd vermaanden, aanmoedigden en betuigden te blijven wandelen Gode waardig, die u roept tot zijn eigen Koninkrijk en heerlijkheid. 1 Tess. 2:5-12.

Nee, Paulus was geen zakenman. Hij was geen inwoner van Babylon. Hij hoorde bij de offerstad, Jeruzalem. Al het werk in de gemeente (de bruid) berust op offeren. De priesters (dienaars) worden geen grote, rijke mannen op aarde. Zij krijgen geen naam in de wereld. Zij doen geen moeite om indruk te maken en hebben dan ook geen gedaante, zodat men hen zou kunnen begeren. Jes. 53:2. Predikers - zakenlui - zijn er veel. Die kun je opleiden op een bijbelschool. Maar waar vind je een dienaar?

Ik hoop in de Here Jezus Christus Timoteüs spoedig tot u te zenden, opdat ook ik welgemoed moge zijn, wanneer ik vernomen heb hoe het u gaat. Want ik heb niemand die zo eens geestes met u is, om uw belangen getrouw te behartigen. Want allen zoeken zij hun eigen belang, niet de zaak van Christus Jezus. Zijn beproefde trouw kent gij echter, dat hij, gelijk een kind zijn vader, mij in de dienst van het evangelie heeft geholpen. Fil. 2:19-22.

Aristarchus, mijn medegevangene, laat u groeten, en Marcus, de neef van Barnabas, over hem hebt gij opdracht gekregen - ontvangt hem indien hij bij u mocht komen - en Jezus, genaamd Justus, de enigen uit de besnedenen, die mijn medewerkers zijn voor het Koninkrijk Gods en die mij dan ook tot troost zijn geweest. Kol. 4:10-11.

Ja, we moeten wel zeggen: het waren er niet veel. Daarentegen hielden sommigen zich bezig met wat geen werk is. Die hielden op met werken.

Wij horen namelijk dat sommigen onder u zich ongeregeld gedragen, door geen werk te verrichten, maar bezig te zijn met wat geen werk is. Zulke mensen bevelen wij en wij vermanen hen in de Here Jezus Christus, dat zij rustig bij hun werk blijven en hun eigen brood eten. 2 Tess. 3:11-12. Die beschouwden godsvrucht als iets winstgevends. 1 Tim. 6:5-6. Zij wilden een broodwinning hebben, maar daar wilde Paulus niets van weten.

Hierin moet ieder waakzaam zijn. Als iemand bij u komt logeren die het woord wil verkondigen, en u merkt dat hij niet wil werken, jaag hem dan maar gerust terug naar huis. U merkt b.v. dat hij maar wat rondhangt, koffie zit te drinken en een middagdutje doet. Of hij zit wat te schrijven en stookt de kachel, maar peinst er niet over om hout te halen, laat staan te hakken (wat overigens een goede lichaamsbeweging zou zijn); jaag hem naar huis. Hij deugt niet als arbeider in het Koninkrijk Gods.

En iemand die in z'n dagelijks werk niet slaagt en daarom overstapt op prediking, vergist zich schromelijk. Zo iemand geeft immers niets prijs voor het evangelie. Hij is alleen maar uit op winst. Nee, God heeft hiertoe nooit werklozen geroepen. Toen God Elisa als profeet riep, was hij aan het ploegen met twaalf span runderen. 1 Kon. 19:19. Mozes, Saul en David waren herders. Gideon stond te dorsen. Levi zat bij het tolhuis en Petrus was bezig met visnetten. Ze waren allemaal bezig, maar offerden alles op. Het betekende voor hen geen winst naar het vlees. Ze gingen niet meer verdienen en kregen ook geen prettiger leven. Ze matten zich af. Alles was een offer. Winst achtten zij als schade, zelfs als vuilnis, terwille van Christus. Fil. 3:7-8.

Niet dat ze geen recht hadden om van het evangelie te leven, want als ze werkelijk het werk van een evangelist deden, hadden ze recht om ervan te leven, maar ook dit recht hebben ze geofferd.

Wij hebben geen gegeven brood bij iemand gegeten, maar met moeite en inspanning werkten wij dag en nacht om niemand van u lastig te vallen. Niet dat wij er geen bevoegdheid toe hebben, maar om ons u tot een voorbeeld ter navolging te stellen. Want ook toen wij bij u waren, bevalen wij u dit: Wil iemand niet werken, dan zal hij ook niet eten. 2 Tess. 3:8-10.

Paulus toonde hun met de daad wat christendom eigenlijk was, en met de daad concurreerde hij alle bedrieglijke arbeiders weg, die alleen aan winst dachten. Met preken kon hij ze niet wegconcurreren, want spreken konden ze net zo goed als Paulus, maar zichzelf verloochenen, dat wilden ze niet, en daarin ontmaskerde Paulus hen.

Er kwamen veel van die bedrieglijke arbeiders naar Korinte. Die wilden even goed zijn als Paulus, en de Korintiërs zagen geen onderscheid. Ze vonden Paulus' spreken onbetekenend en zijn persoonlijke verschijning zwak. Hij was niet zo'n indrukwekkende grote prediker; hij was onder hen een dienaar. Hij kwam niet met onderricht naar het vlees, want hij wilde niet dat hun geloof op menselijke wijsheid zou berusten, dat zij zouden geloven omdat het door een theoloog was gezegd. Hij wilde hun grootdoenerij en verwend gehoor niet bevredigen. Nee, hij wilde dat hun geloof zou berusten op kracht van God. 1 Kor. 2:1-5. Hij wilde dat ze op daden zouden letten. Wij zijn van dichtbij, als het op daden aankomt, zó als wij uit de verte door onze brieven spreken. 2 Kor. 10:10-12.

Een dienaar van Jezus moet Gods kracht dus in daden tonen. Dat is toch duidelijk: het was het bevel van Jezus: Leert hen

al wat Ik u bevolen heb. Matt. 28:20. Als er wordt gesproken over onderhouden en doen, dan worden de arbeiders van de hoer ontmaskerd. Dadenchristendom is het ergste waarvan ze kunnen horen. Juist hierin hebben de dienstknechten van Christus de taak deze kooplieden van Babylon te ontmaskeren.onderhoudenMaar wat ik doe, zal ik blijven doen, om hun de gelegenheid af te snijden, die er een zoeken, zodat zij in hetgeen waarin zij roemen, blijken te zijn zoals wij. Want zulke lieden zijn schijnapostelen, bedrieglijke arbeiders, die zich voordoen als apostelen van Christus. 2 Kor. 11:12-13.

Mogen er velen zijn die in deze eindtijd met ons in de voetstappen van Paulus en Timoteüs treden. En al hebben we als dienaren van Christus op veel dingen recht, laten we dat opofferen om aller dienstknecht en aller slaaf te zijn, en opdat onze bediening niet gesmaad wordt. 2 Kor. 6:3-4.





Wat is het resultaat van het werk van de hoer?


Want waarachtig en rechtvaardig zijn zijn oordelen, want Hij heeft de grote hoer geoordeeld, die de aarde met haar hoererij verdierf, en Hij heeft het bloed zijner knechten van haar hand geëist. Op. 19:2.

Want door uw toverij werden alle volken verleid. Op. 18:23.

De aarde verdorven en de volken verleid Een verschrikkelijk resultaat, werkelijk een catastrofe. Als iets ingeburgerd is, beschouwt men het als wettig en terecht. Maar wij zeggen met Luther: En daarbij is het zó erg, dat elk oprecht christen er niet alleen niet aan moet durven meedoen, maar het ook moet veroordelen als godslastering en afgoderij van de ergste soort. Hij moet dan ook uiterst zorgvuldig elk contact ermee schuwen als de pest, hoe ze ook benadrukken en er prat op gaan dat het al oude gewoonten zijn en dat de grote massa het ermee eens is. Maar hoe groot ook iemands aanhang is, hij dwaalt evengoed. Wie zich met de stroom laat meedrijven, komt ook in het water terecht.

1

Je kunt de mensen zo vaak horen zeggen: Denkt u soms dat onze theologen het mis hebben? Zouden het er dan maar een paar zijn die gelijk hebben? - Uit deze vragen blijkt duidelijk dat hun geloof berust op menselijke wijsheid en op de massa, lijnrecht tegen Gods woord in, dat van kaft tot kaft ervan getuigt dat de velen valse profeten zijn en de velen het evangelie vervalsen. 1 Kor. 2:5. De profeet Micha stond alleen tegenover vierhonderd valse profeten, maar het is niet zo dat zij gelijk kregen omdat ze met zo velen waren. 1 Kon. 22:6. Nee, het zijn weinigen, die de weg vinden en door de enge poort gaan.

Want door uw toverij werden alle volken verleid. Jezus zei dat wij alle volken tot zijn discipelen moesten maken. Dat was de goede weg, maar de hoer heeft hen misleid. Waar zijn ze dan terecht gekomen? Wel, in plaats van bij Jezus, zijn ze bij het beest beland, de antichrist.

En de gehele aarde ging het beest met verbazing achterna en zij aanbaden de draak, omdat hij aan het beest de macht gegeven had, en zij aanbaden het beest, zeggende: Wie is aan het beest gelijk? En wie kan er oorlog tegen voeren? Op. 13:3-4. Dat is het resultaat van het werk van de hoer.

En hij voerde mij in de geest weg naar een woestijn. En ik zag een vrouw zitten op een scharlakenrood beest, dat vol was van godslasterlijke namen, en het had zeven koppen en tien horens. Op. 17:3. Hier zien we, waar de hoer op zit. Zij is dus bevriend met het beest. Het beest houdt haar overeind, draagt haar.

De mensen houden niet van het beest. Zij zijn naar Gods beeld geschapen en verlangen naar datgene wat ze kwijtgeraakt zijn. Er is een verlangen in hen naar iets beters, en ze werken eraan om het beter te krijgen en beter te worden.

Voor dit werk hebben ze hulp gezocht bij het christendom, en de hoer heeft op deze arbeid de hand gelegd. De mensen willen er graag zo makkelijk mogelijk komen. Daarbij heeft de hoer hen door haar toverij tevreden kunnen stellen, en daardoor heeft zij macht gekregen. Door haar hoererij heeft zij de eerste en de tweede man, het beest en Jezus, met elkaar verenigd. Dat kan natuurlijk niet, maar daarbij is het beest godsdienstig geworden. Het is getemd in plaats van gedood. Zodoende is men bevrijd van de klauwen en slagtanden.

De mensen hebben de wolf in schapenvacht gekregen. De hoer is een dekmantel voor het beest geworden, want het beest houdt de godsdienst in stand, en dan hoeft niemand er toch bang voor te zijn? Af en toe kan er wel eens een stem opgaan, dat het niet allemaal is zoals het zou moeten zijn, maar dan klinkt er: Beter iets dan niets. Jezus' woorden

Waart gij maar koud of heet! kunnen we niet zo nauw nemen. Laten we maar blij zijn met de warmte die er nog is, al is die ook lauw. We mogen wel blij zijn met de steun die we krijgen; al zijn het geen christenen; ze zijn in elk geval godsdienstig geďnteresseerd Zo spreekt men lijnrecht in tegen wat Gods woord zegt: Het offer der goddelozen is de Here een gruwel. Spr. 15:8. We moeten evenals in de tijd van Haggaď, de priester weer om onderricht in de wet vragen: Zo zegt de Here der heerscharen: Vraag toch de priesters om onderricht in de wet, en zeg: wanneer iemand heilig vlees in de slip van zijn kleed draagt en hij raakt met zijn slip brood, moes, wijn, olie of enige andere spijs aan, wordt dit dan heilig? De priesters antwoordden: Nee. En Haggaď zei: Indien iemand, onrein geworden door een lijk, iets van al deze dingen aanraakt, wordt het dan onrein? De priesters antwoordden: Het wordt onrein. Toen antwoordde Haggaď: Zo staat het met dit volk en zo staat het met deze natie voor mijn aangezicht, luidt het woord des Heren, en zo staat het met al het werk van hun handen, en wat zij daar offeren: dat is onrein. Haggaď 2:11-15.

Hier leren we van dat het onreine niet door het heilige rein wordt, maar dat het heilige wel door het onreine onrein wordt. Wie een los leven leidt, is levend dood, al is hij ook godsdienstig. 1 Tim. 5:6. De wereld is het lijk en als ik mij met de wereld vermeng, dan ben ik onrein ondanks alles wat ik doe en offer. Daarom klinkt de vermaning: Daarom gaat weg uit hun midden en scheidt u af, spreekt de Here, en houdt niet vast aan het onreine, en Ik zal u aannemen. 2 Kor. 6:17.

Als het beest eens gevaar loopt in zijn schapenvacht - onder de dekmantel van de hoer - ontdekt te worden, schenkt het gewoon de middelen voor de bouw van een nieuwe kerk of voor restauratie van een oude, en daar zijn de mensen dan lang mee bezig. Als het werk klaar is, komt er een groot feest. Omdat het immers het werk is van het beest en de hoer samen, zijn die allebei in broederlijke harmonie door sprekers vertegenwoordigd. Wee degene die aan hun werk komt. Dan klinkt evenals eertijds de roep: Groot is de tempel van Artemis - de kerk - het oude middeleeuwse kerkgebouw - de domkerk - de kostbare gebrandschilderde ramen - het fraaie altaarstuk of de antieke preekstoel Ja, dit heet christendom. Hand. 19:34.

Ga staan in de poort van het huis des Heren, predik daar dit woord en zeg: Hoort het woord des Heren, o geheel Juda, gij die door deze poorten binnenkomt om u neer te buigen voor de Here; zo zegt de Here der heerscharen, de God van Israël: Betert uw handel en uw wandel, dan wil Ik u op deze plaats laten wonen. Stelt uw vertrouwen niet op bedrieglijke woorden: Des Heren tempel, des Heren tempel, des Heren tempel is dit! Neen, als gij werkelijk uw handel en wandel betert, als gij werkelijk onder elkander recht doet, vreemdeling, wees en weduwe niet verdrukt, geen onschuldig bloed vergiet op deze plaats en andere goden niet achterna loopt, u tot onheil, dan wil Ik u op deze plaats laten wonen. Zie, gij stelt uw vertrouwen op bedrieglijke woorden, zonder bate. Wat? Stelen, doodslaan, echtbreken, vals zweren, voor de Baäl offers ontsteken en andere goden achterna lopen, die gij niet gekend hebt - en komt gij dan staan voor mijn aangezicht in dit huis, waarover mijn naam is uitgeroepen, en zegt: Wij zijn geborgen! ten einde al deze gruwelen te bedrijven? Is dit huis, waarover mijn naam is uitgeroepen, in uw ogen een rovershol? Jer. 7:1-11.

Hier zien we hoe de mensen de eeuwen door gelijk gebleven zijn. Maar Jezus maakte een zweep van touw. Jezus antwoordde en zei tot hen: Breek deze tempel af en binnen drie dagen zal Ik hem doen herrijzen. De Joden dan zeiden: Zes en veertig jaar is over deze tempel gebouwd en Gij zult hem binnen drie dagen doen herrijzen? Maar Hij sprak van de tempel zijns lichaams. Joh. 2:15-22. Hier zien we God. Hij woont niet in een huis met handen gemaakt, maar bij een verbrijzelde en nederige van geest, om de geest der nederigen en het hart der verbrijzelden te doen opleven. Jes. 57:15.

Of weet gij niet dat uw lichaam een tempel is van de Heilige Geest, die in u woont? 1 Kor. 6:19-20. Dat was de tempel die Jezus wilde bouwen, en waaraan nu de bruid werkt. Daarbij heeft zij de hulp van het beest met z'n subsidies niet nodig. De hoer daarentegen, die belangrijk wil zijn in de wereld, moet iets hebben om mee voor de dag te komen, een paar glanzende vruchten van haar werk. Zij heeft grote kerken en kostbare tooi nodig. Haar leven is niet met Christus verborgen in God.

Zo is het ook als er een opwekking is geweest en een kleine groep is ontstaan. Een van de eerste dingen die ze doen, is het benoemen van een bouwcomité, al bestaat de groep maar uit 10 ŕ 12 personen. Natuurlijk moeten ze wel ergens samenkomen, en het is goed om daar een zaal voor te hebben, maar als het bouwproject het bindende element wordt, komen we in de hoererij terecht. Geld inzamelen wordt het centrale punt in de samenkomst en als dat lukt, dan gaat het goed, dan is de samenkomst of de conferentie geslaagd. De bouw van de zaal krijgt meer aandacht dan het bouwen aan het lichaam, aan de tempel van de Heilige Geest. Als de zaal af is, staat die daar als een toren van Babel, een bewijs van de kracht en de vrucht, ja de eer van de gemeente, een vergaderplaats voor de groep.

Het beest leeft met de hoer als dekmantel. Het werkt ook onafhankelijk van de hoer en strekt zijn klauwen zo ver uit als het durft. Het ziet uit naar de dag waarop het de hoer van zijn rug kan werpen en zich van dat juk kan ontdoen. Maar als het per ongeluk zijn klauwen te ver uitstrekt, zet de hoer het op een schreeuwen uit vrees voor het verlies van ondersteuning en subsidies.

Zulk geroep horen we bij parlementsverkiezingen. Dan is godsdienst een geschikt lokaas om kiezers te trekken. Dan zijn mensen die nooit op een samenkomst komen of in de bijbel lezen, zelfs zelden in een kerk komen, ineens bezorgd voor de godsdienst. Als het beest dan merkt dat er gevaar dreigt, dat de tijd nog niet rijp is om de dekmantel af te werpen, trekt het zijn klauwen gauw weer in en belooft het godsdienstvrijheid met veel mooie woorden. Zo rijdt de hoer verder, al voelt ze zich wat minder zeker in het zadel en al worden de subsidies wat lager.

En de tien horens, die gij zaagt, en het beest, deze zullen de hoer haten en zij zullen haar berooid maken en naakt, haar vlees eten en haar met vuur verbranden. Want God heeft in hun hart gegeven zijn zin te volbrengen en dit eensgezind te doen en hun koningschap aan het beest te geven, totdat de woorden Gods voleindigd zullen zijn. Op. 17:16-17.

Hier ziet u het resultaat van het werk van de hoer. Hiervan profeteerde Jezus, toen Hij zei: Gij zijt het zout der aarde. Indien nu het zout (het christendom) zijn kracht verliest, waarmee zal het gezouten worden? Het deugt nergens meer voor dan om weggeworpen en door de mensen vertreden te worden. Matt. 5:13. Een verschrikkelijk resultaat. In enkele landen hebben we dat al in vervulling zien gaan. Het beest heeft de hoer van zich afgeworpen. De mensen hebben het zout onder hun voeten vertreden.

Paulus profeteert daarvan en zegt: Weet wel dat er in de laatste dagen zware tijden zullen komen, want de mensen zullen zelfzuchtig zijn, geldgierig, enz. die met een schijn van godsvrucht de kracht ervan verloochend hebben. Houd ook dezen op een afstand. 2 Tim. 3:1-5.

De kracht ontbreekt, daardoor komen er geen godvruchtige daden. Maar de schijn hebben ze wel. Heel het Noorse volk is christelijk, al is men ook zelfzuchtig, geldgierig, hoogmoedig enz. Dat heeft de hoer in orde gekregen door haar getover met de kinderdoop en de wijn van haar hoererij. Het christendom is geworden tot wolken die geen water geven, daar zij door winden voorbij gejaagd worden. Jud. :12. Zij bedrijven zending, terwijl de heidenen zien dat in christelijke landen haat, moord en oorlog woedt. Het evangelie - de wolk - komt. Zij verwachtten regen, een godvruchtig leven, maar er kwam niets. Alleen maar een schijn ervan, zonder kracht.

En dan komt de dag, de vreselijke dag, dat de hoer moet oogsten wat zij gezaaid heeft. Het evangelie, het zout dat z'n kracht verloren heeft, wordt door de mensen vertreden. Ze hebben niet gekregen wat ze hadden verwacht, nl. hulp om beter te worden, om de verloren beeltenis van God te herwinnen. Ze zijn misleid, en nu worden ze wakker. Ze haten de hoer en maken haar berooid en naakt, ze zullen haar vlees eten en haar met vuur verbranden.

Van dit alles wilde Jezus de mensen redden, toen Hij aan het slot van zijn bergrede zei: En een ieder die deze mijn woorden hoort en ze niet doet, zal gelijken op een dwaas man die zijn huis bouwde op het zand. En de regen viel neer en de stromen kwamen en de winden waaiden en sloegen tegen dat huis, en het viel in en zijn val was groot. Matt. 7:26-27. En in Op. 14:8 lezen we de vervulling van deze profetie: Een andere, tweede engel volgde, zeggende: Gevallen, gevallen is het grote Babylon, dat van de wijn van de hartstochten van haar hoererij al de volken heeft doen drinken.

Het grote Babylon! O wat heeft de hoer gebouwd om het groot te krijgen. Grote aantallen, daarin stelde zij haar eer. Ja, wat heeft ze intensief met Jezus' woorden gewerkt, met haar godsdienstonderwijs, haar bijbelscholen, maar ze is nooit zover gekomen deze woorden van Jezus te

De bergrede doen Nee, zegt ze, die heeft Jezus alleen maar gehouden om ons te laten zien dat wij tekort schieten, zodat wij genade nodig hebben. De bergrede is geen evangelie, maar wet Het enige wat zij zich van de bergrede eigen maakt, zijn de woorden: Vergeef ons onze schulden. Haar godsdienstonderwijs (op bijbelscholen) bestaat uit de leer dat je zalig wordt zonder werken, alleen maar door geloof. Maar zij heeft zichzelf geweldig misleid, zoals Jakobus zegt: Weest daders des woords en niet alleen hoorders; dan zoudt gij uzelf misleiden. Jak. 1:22.doen.Het huis van de hoer is werkelijk groot geworden, en velen zijn door dit bouwwerk rijke machthebbers geworden. Maar weldra komt de dag dat de regen neervalt en de stromen tegen dit huis aanslaan. Dan zal het kraken en er zal luid geroep zijn: Gevallen, gevallen is het grote Babylon!

En ik hoorde een andere stem uit de hemel zeggen: Gaat uit van haar, mijn volk, opdat gij geen gemeenschap hebt aan haar zonden en niet ontvangt van haar plagen. Op. 18:4.

U kunt niet in één van de vertrekken van het huis - in een van de kerkgenootschappen of godsdienstige groeperingen - schuilen. Het hele huis valt in en zijn val is groot. Als u de woorden van Jezus hoort en ze niet doet, bouwt u mee aan het grote Babylon, tot welke groep u ook behoort en welke leer u ook belijdt.

Nu zeggen velen: Je lidmaatschap opzeggen is de makkelijkste weg. Dat is hetzelfde als vluchten. Nee, we moeten daar blijven en een zout zijn. Als we blijven, kunnen we de mensen bereiken, maar als we eruit gaan, kunnen we niets doen, want dan komen we alleen te staan.

Dit klinkt heel verstandig, maar als u eerlijk bent tegenover uzelf, dan bent u bang voor de smaad. U staat graag voor het volk en wordt misschien een beetje geëerd omdat u de waarheid zegt. Maar u zegt de waarheid in de geest van de hoer. Daarom verdraagt men u. Luister, u die zout in Babel wilt zijn en alles wat daar verkeerd is wilt verbeteren: Wij hebben Babel getracht te genezen, maar het is niet te genezen. Verlaat het en laten wij gaan, een ieder naar zijn land, want tot de hemel reikt zijn oordeel en het verheft zich tot de wolken. Jer. 51:9.

Maar we moeten onze eigen bijeenkomst toch niet verzuimen? zegt u. Nee, als Babel uw bijeenkomst is moet u daar blijven, maar hoort u bij mijn volk, luister dan naar de stem uit de hemel: Gaat uit van haar!

U die gelooft, komt eer toe. 1 Petr. 2:7. U gaat af op uw verstand en wilt de eer genieten geneesheer te zijn in Babel, daar onder velen. Uw eer zal tot smaad worden. U wordt door de ziekte van Babel besmet en u krijgt deel aan haar plagen. U bent niet eens in staat uzelf te genezen. Als u geloof hebt om eruit te gaan naar die weinige godvrezenden buiten de legerplaats, dan zal God u eren.

Het resultaat van het werk van de hoer is een in puin gevallen bouwwerk, en de mensen onder de voeten van het beest.



* * *



1 Luthers Herderlijke brief.





Wat is het resultaat van het werk van de bruid?


Terwijl het resultaat van het werk van de hoer is: Gevallen, gevallen is het grote Babylon!, het huis waarvan de val groot is, is het resultaat van het werk van de bruid het huis op de rots, dat niet instort op de dag van de storm.

Ook hierover profeteerde Jezus, toen Hij zei: Een ieder nu die deze mijn woorden hoort en ze doet, zal gelijken op een verstandig man, die zijn huis bouwde op de rots. En de regen viel neer en de stromen kwamen en de winden waaiden en stortten zich op dat huis, en het viel niet in, want het was op de rots gegrondvest. Matt. 7:24-25.

Wij hebben boven gezien hoe de bruid tewerk gaat om alle volken tot discipelen van Jezus te maken en hen te leren onderhouden al wat Hij hen geboden heeft. Het resultaat van dat werk is het huis op de rots, dat standhoudt op de dag van de storm. En in Op. 14:1-5 lezen we de vervulling van Jezus' profetie:

Ik zag en zie, het Lam stond op de berg Sion en met Hem honderdvierenveertigduizend, op wier voorhoofden zijn naam en de naam zijns Vaders geschreven stonden. En ik hoorde een stem uit de hemel als een stem van vele wateren en als de stem van zware donder. De stem die ik hoorde, was als de stem van citerspelers, spelende op hun citers; zij zongen een nieuw gezang voor de vier dieren en de oudsten, en niemand kon het gezang leren dan de honderdvierenveertigduizend, de losgekochten van de aarde. Dezen zijn het die zich niet met vrouwen hebben bevlekt, want zij zijn maagdelijk. Dezen zijn het die het Lam volgen, waar Hij ook heen gaat. Dezen zijn gekocht uit de mensen als eerstelingen voor God en het Lam. In hun mond is geen leugen gevonden; zij zijn onberispelijk.

De honderdvierenveertigduizend hadden gebouwd op Sion, op de rots. Daar stonden ze met het Lam en ze zongen een nieuw gezang op de dag van de storm, toen Babylon viel. De vele wateren en de zware donder, die het huis van de hoer omver wierpen, klonken de bruid als de stem van citerspelers in de oren. Zo was het voor de bruid ook tijdens haar leven op aarde: de lichte last der verdrukking van een ogenblik bewerkte voor haar een alles verre te boven gaand eeuwig gewicht van heerlijkheid. 2 Kor. 4:17. Zij waren losgekocht van de aarde. Als discipelen hadden ze alles prijsgegeven. Zij waren gekocht uit de mensen als eerstelingen. Zij hadden vader en moeder, broer en zuster, ja, zelfs hun eigen leven gehaat. Zij hadden het Lam gevolgd waar Hij ook heen ging en in hun mond was geen leugen gevonden; zij waren onberispelijk. Het resultaat van hun werk was geen bedrog, maar de vervulling van de belofte: verlossing uit de verdrukking.

Terwijl zij zeggen: Het is alles vrede en rust, overkomt hun, als de weeën een zwangere vrouw, een plotseling verderf, en zij zullen geenszins ontkomen. Maar gij broeders zijt niet in de duisternis, zodat die dag u als een dief overvallen zou. Maar laten wij die de dag toebehoren, nuchter zijn, toegerust met het harnas van geloof en liefde en met de helm van de hoop der zaligheid; want God heeft ons niet gesteld tot toorn, maar tot het verkrijgen van zaligheid door onze Here Jezus Christus. 1 Tess. 5:3-9.

Waakt te allen tijde, biddende dat gij in staat moogt wezen te ontkomen aan alles wat geschieden zal en gesteld te worden voor het aangezicht van de Zoon des mensen. Luc. 21:36.

Het resultaat van het werk van de bruid is de oogst van de eerstelingen - het ontkomen aan hetgeen de aarde zal treffen - en het gesteld worden voor het aangezicht van de Zoon des mensen. Niet de hoer is Jezus' uitverkorene, maar de bruid. En terwijl de hoer zich ontwikkelt en zich in haar misleiding gereed maakt voor haar val op de dag van de storm, maakt de bruid zich gereed voor de bruiloft van het Lam. Dus waar het op uitloopt bij het werk van de hoer is:  en haar val was groot; waar het op uitloopt bij het werk van de bruid is:

hetbruiloftsfeest!Want waarachtig en rechtvaardig zijn zijn oordelen, want Hij heeft de grote hoer geoordeeld, die de aarde met haar hoererij verdierf, en Hij heeft het bloed zijner knechten van haar hand geëist. En zij zeiden ten tweeden male: Halleluja! En haar rook stijgt op tot in alle eeuwigheden. En een stem ging uit van de troon, zeggende: Looft onze God, al zijn knechten die Hem vreest, gij kleinen en gij groten! En ik hoorde als een stem van een grote schare en als een stem van vele wateren en als een stem van zware donderslagen, zeggende: Halleluja! Want de Here, onze God, de Almachtige, heeft het koningschap aanvaard! Laten wij blij zijn en vreugde bedrijven en Hem de eer geven, want de bruiloft van het Lam is gekomen en zijn vrouw heeft zich gereed gemaakt. En haar is gegeven zich met blinkend en smetteloos fijn linnen te kleden, want dit fijne linnen zijn de rechtvaardige daden der heiligen. En Hij zei tot mij: Schrijf: zalig, die genodigd zijn tot het bruiloftsmaal van het Lam. En Hij zei tot mij: Dit zijn de waarachtige woorden van God. Op. 19:1-9.

De eerste keer dat er in het Nieuwe Testament halleluja staat, is bij de val van de hoer. Het is niet zo vreemd dat er dan zo'n blijdschap is; zozeer heeft zij het werk van de bruid en van Jezus tegengestaan, de aarde verdorven en alle volken verleid. Zij heeft door haar dwaling haar eigen huis geruďneerd en alle volken onder de voeten van het beest gelegd. En terwijl zij moeten lijden onder de voeten van het beest, dat maar vertrapt en verbrijzelt, is er bruiloft in de hemel.

Wat is er een schrijnende tegenstelling tussen het werk van de bruid en dat van de hoer! Het heeft er vaak hopeloos uitgezien, zo'n macht heeft de hoer gehad. Allen hebben het doel zo makkelijk mogelijk willen bereiken. Zij hebben in de toverij geloofd, en de hoer heeft de weg versperd en mensen van wie zij vreesde dat zij haar toverij zouden ontmaskeren, gedood. Maar een klein aantal, dat een oor had om te horen, heeft de stem uit de hemel gehoord en is van haar uitgegaan. Dus het werk van de bruid is niet vergeefs geweest! Er is een kleine groep eerstelingen behouden. Door al die duisternis en strijd heen is voor het Lam een bruid uitverkoren, een kudde, bestemd om aan Jezus gelijkvormig te worden. Alle dingen hebben voor haar meegewerkt ten goede. Rom. 8:28-29. Die zijn voor haar geweest als een smeltoven voor het goud. Zij verlaat het aardse leven als gelouterd goud. Zij werd geleid door de Geest Gods en haar daden zijn rechtvaardig. Die worden tot een bruidskleed van blinkend en smetteloos fijn linnen, waarin zij zich zal kleden op de dag van de bruiloft.

Maar het Lam en zijn vrouw geven de aarde niet voor eeuwig aan de macht van het beest prijs. Nu heeft de hoer al haar kaarten op tafel gelegd en de mensen zijn uit de betovering ontwaakt. Er is radeloze angst onder de volken vanwege het bulderen van zee en branding. Gods toorn wordt over de aarde uitgestort. Tot zolang zou het beest de macht hebben. Op. 17:17. Maar dan is ook de tijd gekomen voor Jezus en de heiligen.

En ik zag de hemel geopend en zie, een wit paard; en Hij die daarop zat, wordt genoemd Getrouw en Waarachtig, en Hij velt vonnis en voert oorlog in gerechtigheid. En zijn ogen waren een vuurvlam en op zijn hoofd waren vele kronen en Hij droeg een geschreven naam, die niemand weet dan Hij zelf. En Hij was bekleed met een kleed dat in bloed geverfd was, en zijn naam is genoemd: het woord Gods. En de heerscharen die in de hemel zijn, volgden Hem op witte paarden, gehuld in wit en smetteloos fijn linnen. En uit zijn mond komt een scherp zwaard, om daarmee de heidenen te slaan. En Hijzelf zal hen hoeden met een ijzeren staf en Hijzelf treedt de persbak van de wijn der gramschap van de toorn van God de Almachtige. En Hij heeft op zijn kleed en op zijn dij geschreven de naam: Koning der Koningen en Here der Heren. Op. 19:11-16.

Dat wordt een invasie die wat oplost! Dat zijn valschermtroepen die iets kunnen uitrichten. Nu komt de vervulling van wat Jezus als voorbeeld gaf, toen Hij met een zweep de tempel reinigde. Nu zal de aarde een gebedshuis worden, en de mensen worden bevrijd van het beest en de valse profeet, die in de poel van vuur geworpen zullen worden, en van Satan, die duizend jaar zal worden gebonden. Op. 20:2.

Toen Jezus de tempel reinigde, was Hij alleen. Nu Hij zijn macht op de aarde zal vestigen, is Hij samen met de bruid: de geroepenen, uitverkorenen en getrouwen. Op. 17:14.

Dan gaat de gelijkenis in vervulling van de man van hoge geboorte, die naar een ver land trok en terugkwam toen hij de koninklijke waardigheid had ontvangen. Dan zal Jezus zijn voeten op de Olijfberg zetten en het koninkrijk voor Israël herstellen. Hand. 1:6. Dan gaat in de ruimste zin de belofte aan Abraham in vervulling: In u zullen alle geslachten van de aardbodem gezegend worden. En er zal duizend jaar vrede zijn.

Terwijl het resultaat van het werk van de hoer is: de aarde en de volken over te geven aan de heerschappij van de antichrist en van het beest, met oorlog, pest en dood, is het resultaat van het werk van de bruid: samen met Jezus de aarde en de volken van het beest en de antichrist, van oorlog, pest en dood te

.bevrijden





Het beest


Maar Jezus antwoordde en zei: Er staat geschreven: Niet alleen van brood zal de mens leven, maar van alle woord, dat uit de mond Gods uitgaat. Matt. 4:4.

Het beest redt zich wel met brood alleen. Er is niet maar één evangelie in de wereld, nee, het zijn er heel wat. Er zijn evenveel evangelies als mensen die om de macht op aarde vechten. Jezus kwam tot de mensen met zijn evangelie, zijn boodschap van verlossing en zegen, en Hij zei: Mij is gegeven alle macht in hemel en op aarde. Daar wil Satan zich niet bij neerleggen. Al heeft hij dan de macht in de hemel verloren, de macht op aarde geeft hij niet goedschiks prijs. Op. 12:9-12. Hij draagt ook zijn boodschap uit door middel van zijn dienaren.

Groot is de menigte die zich door deze boodschappers laat bedriegen. Maar let op: ze beloven alleen maar brood. Het woord van God wordt erbuiten gehouden. Maar de mens kan niet leven van brood alleen. Als hij geen ander voedsel krijgt, wordt hij een beest.

Toen formeerde de Here God de mens van stof uit de aardbodem en blies de levensadem in zijn neus; zo werd de mens tot een levend wezen. Gen. 2:7.

Er bevinden zich in ons lichaam geen andere stoffen dan die zich in de aarde bevinden, en om ons lichaam in stand te houden wenden we ons tot de aarde. Alles wat wij eten, het brood, groeit op uit de aarde. Maar evenzo is onze geest van God uitgegaan, en die moet ook voeding hebben. Daarvoor moeten wij ons tot God wenden, en we leven van alle woord dat de mond Gods uitgaat.

Deze voeding voor de geest wordt door de mensen verwaarloosd, en dan gaat het net als bij de dieren: alles draait om het lichaam en om het aardse. Als u buiten in een weiland een dier ziet lopen, ziet u het met de kop naar de grond. Zo heeft de grote massa alleen maar interesse voor het vergankelijke, het aardse.

De politieke partijen die om de macht op aarde vechten zijn legio. Ze vechten om grondstoffen en leefruimte en ze hebben hun programma's. Alles wat ze beloven is alleen maar voor uw lichaam. Ze willen niet erkennen dat alle macht aan Jezus gegeven is. Om alle lagen in de maatschappij te winnen is er bij de politieke partijen voor iedereen een passende boodschap. Sommigen zingen:

Wij verwachten geen verlossing van de hemel of de troon,

onze eigen kameraden vechten zelf wel om hun loon.

Wat men van ons heeft gestolen, eisen wij weer van die kliek.

Zelf heffen we onze hamer, collectief en fanatiek.

IJzer smeden als het heet is, dat is onze politiek!

en:

Geef mij maar die goddelozen, trotsaards met hun blik van staal,

die zich niet bedriegen laten door de kerk en 't kapitaal,

maar op aard' hun hemel scheppen naar hun eigen ideaal!

Er wordt gezegd: Godsdienst is opium voor het volk. Alleen zwakke mensen hebben daar behoefte aan. Maar dat wekt bij velen afkeer, en Satan moet ook iets kunnen bieden wat beter klinkt. Het beest heeft immers de hoer op z'n rug, dus moet er een christelijke volkspartij komen. Dan kunnen ze samen regeren in een coalitie, totdat de tijd komt dat hij ze kan verenigen in één beest, één partij, met één leider. En die leider is de antichrist.

Want door één Geest zijn wij allen tot één lichaam gedoopt, hetzij Joden hetzij Grieken, hetzij slaven hetzij vrijen, en allen zijn wij met één Geest gedrenkt. 1 Kor. 12:13. Gij nu zijt het lichaam van Christus en ieder voor zijn deel leden, vs. 27. Gods woord is een hamer. Jer. 23:29.

Wij zijn geroepen om het lichaam van Christus te zijn. Dat worden we doordat we met dezelfde Geest gedoopt worden. Christus is het hoofd.

Elk hoofd heeft een geest, en wie die geest aannemen, worden het lichaam van dat hoofd. Nu moeten we waakzaam zijn, want het beest heeft veel koppen en iedere kop brengt een bepaalde geest mee.

Als de wind over de volkerenzee waait, zien we deze beesten opkomen. Dan. 7:2-3. De mensen zijn ontevreden, het is één en al beroering. Wel jammert men over de veelheid der verdrukkingen, roept om hulp wegens het geweld der machtigen, maar men zegt niet: Waar is God, mijn maker, die lofzangen geeft in de nacht, die ons verstandiger maakt dan het gedierte der aarde, ons wijsheid verleent boven het gevogelte des hemels? Job 35:9-11.

Nee, zij keren zich niet tot God. Maar dan komt er uit de volkerenzee een kop omhoog met een nieuw evangelie, een nieuwe boodschap voor de lijdende mensheid. Die wordt gebracht in een krachtige geest, die de mensen meesleept. De kop heeft een klinkend programma dat de levensstandaard zal opvoeren, en de mensen sluiten zich erbij aan. Nu krijgt de kop een lichaam. De mensen worden vervuld van dezelfde geest en vormen het lichaam van het beest. Ze worden met de hamer van het beest aaneengesmeed.

Omdat het beest uit de zee opkomt, moet daar ook voedsel voor hem zijn geweest. Als de tijd vervuld is, als de mensen er rijp voor zijn, komt de kop omhoog, en geleidelijk komt het gehele lichaam op en dat neemt de macht over.

Zo zien we hoe het beest ontstaat. Zulke beesten kunnen zo'n groot lichaam krijgen, dat het de hele aarde schijnt te vervullen. Ze krijgen allemaal hun tijd, het ene beest volgt het andere op. Dan. 7:12. Ze krijgen hun ontwikkeling, tot en met het laatste, dat zeven koppen heeft en tien horens. Daar zal de hele aarde met verbazing achteraan lopen. Op. 13:3. In dit beest zijn alle andere verenigd.

Daniël zag het eerst een leeuw. Maar de mensen waren niet rijp om dit beest te aanvaarden. Er was nog teveel kracht in het zout. Daarom moest de leeuw veranderen, op twee poten gaan staan en een mensenhart krijgen. Dan zien we het terugkeren als een beer, maar het moet weer veranderen, net zolang totdat het in zijn volle kracht komt. Het heeft de hoer nog op zijn rug, maar dit beest kan zij niet meer temmen. Het zout heeft zijn kracht verloren. Nu wordt zij door het beest vertreden.

De bruid is dan al opgenomen. Zij heeft zich met deze beesten niet besmet en heeft geen ongelijk span gevormd met ongelovigen. Zij heeft geweten dat regeren met deze beesten alleen maar ellende brengt, en zij heeft met Jezus gedacht: Mijn uur is nog niet gekomen. Zij wacht op Jezus, haar bruidegom. Dan breekt de tijd aan van haar macht.

De hoer heeft die levende hoop niet, want zij wil wel met meer dan één man regeren, en zij denkt aan voordeel en genot, totdat het uur komt dat Jer. 4:30-31 in vervulling gaat: Nu, gij verwoeste, wat doet gij, dat gij u kleedt in scharlaken, u siert met gouden sieraad, uw ogen bijwerkt met zwart? Tevergeefs maakt gij u mooi, de minnaars versmaden u, zij staan u naar het leven. Want ik hoor een kreet als van een die in barensnood is, benauwdheid als van een die voor het eerst baart, de kreet der dochter Sions (de toenmalige hoer); zij hijgt naar adem, breidt haar handen uit: Wee mij, want ik bezwijk voor moordenaars! - Intussen zingt de bruid een nieuw gezang op de berg Sion, met het Lam.

Als de hoer van de rug is geworpen en de bruid is opgenomen, heeft het beest de volle vrijheid. Dan is degene die op het ogenblik nog weerhoudt, verwijderd en de mens der wetteloosheid - de zoon des verderfs, de wetteloze - openbaart zich. 2 Tess. 2:6-8. Nu kan het beest doen wat het jarenlang heeft gezongen: zelf zijn hamer heffen en het ijzer smeden als het heet is, op aarde een hemel scheppen naar hun eigen ideaal. Daarvoor heeft het die trotse goddelozen nodig. Nu gaat het beest alle mensen een merkteken geven, en wie zich niet wil laten merken, wordt gedood. Die mag niet kopen of verkopen.

Nu komt de grote verdrukking, niet alleen doordat het beest regeert, maar ook doordat het uur van Gods oordeel is gekomen. En ik zag een andere engel vliegen in het midden van de hemel en hij had een eeuwig evangelie, om dat te verkondigen aan hen die op de aarde gezeten zijn en aan alle volk en stam en natie en taal; en hij zei met luide stem: Vreest God en geeft Hem eer, want het uur van zijn oordeel is gekomen, en aanbidt Hem die de hemel en aarde en de zee en de waterbronnen gemaakt heeft. Op. 14:6-7.

Ook nu laat God de mensen niet aan zichzelf over, Hij geeft hun een evangelie. Nu klinkt niet meer het bruidsevangelie, maar zij moeten God, die oordeelt, aanbidden, Hem de eer geven en zich onder Gods machtige hand verootmoedigen. Wat zal dat evangelie nodig zijn in een tijd waarin iedereen het beest moet aanbidden, wil hij in leven blijven!

Maar nu u, die niet bij de bruid hoort en ook niet bij de hoer, die niet eens de woorden van Jezus hoort, laat staan ze doet, luister eens goed: En een andere engel, een derde, volgde hen, zeggende met luide stem: Indien iemand het beest en zijn beeld aanbidt en het merkteken op zijn voorhoofd of op zijn hand ontvangt, die zal ook drinken van de wijn van Gods gramschap die ongemengd is toebereid in de beker van zijn toorn, en hij zal gepijnigd worden met vuur en zwavel ten aanschouwen van de heilige engelen en van het Lam. Op. 14:9-10.

We zien hieraan, dat niemand toekomst heeft buiten het lichaam van Jezus. Het lichaam van de beesten heeft maar één tijd, tijden en een halve tijd, en dan is het voorbij met ze. En luister goed, u die meebouwt aan zo'n beestenlichaam: Terwijl ik bleef toekijken werd het dier gedood vanwege het geluid der grote woorden welke de horen sprak; zijn lichaam werd vernietigd en prijsgegeven aan de brand van het vuur. Ook aan de overige dieren werd de heerschappij ontnomen, en hun werd een levensduur gegeven tot tijd en wijle. Dan. 7:11-12





De geest van de antichrist


Geliefden, vertrouwt niet iedere geest, maar beproeft de geesten of zij uit God zijn. Want vele valse profeten zijn in de wereld uitgegaan. Hieraan onderkent gij de Geest Gods: iedere geest die belijdt dat Jezus in het vlees gekomen is, is uit God; iedere geest die Jezus niet belijdt, is niet uit God. En dit is de geest van de antichrist, waarvan gij gehoord hebt dat hij komen zal, en hij is nu reeds in de wereld. 1 Joh. 4:1-3.

Johannes schrijft veel hierover. De geest van de antichrist was in de tijd van Johannes al actief, en we begrijpen wel dat zijn activiteit niet is afgenomen. Integendeel, hij heeft de mensen de eeuwen door bewerkt en doet dat nog steeds, totdat ze rijp worden om de antichrist zelf te aanvaarden.

De bruid heeft tegen deze geest van de anti

(= tegen)christ gestreden. En als onze ogen ervoor open gaan, vinden we die overal terug. Als wij de geesten willen beproeven, dan heeft Johannes ons een aanwijzing gegeven om ze te kunnen herkennen: Iedere geest die belijdt dat Jezus in het vlees gekomen is, is uit God. De geest die dat niet belijdt, is dus de geest van de antichrist. Die gaat ertegen in dat Jezus in het vlees gekomen is.Want die Hij tevoren gekend heeft, heeft Hij ook tevoren bestemd tot gelijkvormigheid aan het beeld van zijn Zoon, opdat Hij de eerstgeborene zou zijn onder vele broeders. Rom. 8:29.

Als ik gelijkvormig word aan het beeld van de Zoon, wordt Christus geopenbaard in het vlees. Wij begrijpen best dat Satan dit tegenstaat. Hij wil als enige in het vlees geopenbaard worden. We zien hem dan ook overal geopenbaard. Als mensen driftig zijn, boos, gierig, egoďstisch, bezorgd, jaloers enz., dan wordt Satan immers geopenbaard in het vlees.

Nu heeft God ons geroepen om van dit alles verlost te worden, en in plaats daarvan Jezus in ons te openbaren. Wil dat verwezenlijkt worden, dan komt er strijd, en nu zult u zien hoe de geest van de antichrist zich verheft, zowel in uzelf als in alle mensen om u heen.

Gij ondergeschikten, weest in alle vreze uw meesters onderdanig, niet alleen de goede en de vriendelijke, maar ook de verkeerde. Volgt u deze vermaning op, dan wordt Christus in het vlees geopenbaard. Maar we hebben zo'n vermaning amper voorgelezen, of er komt al tegenspraak: Waar slaat

dat nu op! Moet ik alles maar slikken? Het moet er nog bij komen dat ik zo'n kerel onderdanig moet zijn! Enzovoort.Dan lezen we verder: Want dit is genade, indien iemand, omdat hij met God rekening houdt, leed verdraagt, dat hij ten onrechte lijdt. Merkt u al hoe de geest van de antichrist zich verheft?

Want hiertoe zijt gij geroepen, daar ook Christus voor u geleden heeft en u een voorbeeld heeft nagelaten, opdat gij in zijn voetstappen zoudt treden; die geen zonde gedaan heeft en in wiens mond geen bedrog is gevonden. 1 Pet. 2:18-22.

Dat kun je toch niet letterlijk nemen, zegt deze antigeest. We kunnen toch niet de voetstappen volgen van Jezus, die nooit gezondigd heeft! Dan zouden we dus zondeloos moeten worden! Nee hoor, wij zijn zondaars, we mogen onze toevlucht nemen tot het bloed; we houden ons maar aan het gebed van de tollenaar enzovoort.

Dat horen we om ons heen. Vergeving van zonden kan wel, maar Christus geopenbaard in het vlees? Nee, dat is een gevaarlijke leer, een zondeloosheidsleer, een valse leer, pas daarvoor op!!

Maar kunt u die dit leest, de geest uit God en de geest van de antichrist dan niet onderscheiden? U zou het in elk geval even goed moeten begrijpen als die oude man die ontsteld was omdat wij bevrijding van zonde leerden, toen ik in een samenkomst de vraag stelde: Wie heeft het er het meest verdriet van als jullie vrij worden van de zonde? De duivel, zei de oude man. Ja, als u bang bent om die te bedroeven, moet u zich maar zo krachtig mogelijk verzetten tegen Christus geopenbaard in het vlees, tegen een overwinningsleven.

Maar luister: Wie de zonde doet is uit de duivel, want de duivel zondigt van den beginne. Hiertoe is de Zoon van God geopenbaard, opdat Hij de werken des duivels verbreken zou. Een ieder die uit God geboren is, doet geen zonde, want het zaad Gods blijft in hem en hij kan niet zondigen, want hij is uit God geboren. Hieraan zijn de kinderen Gods en de kinderen des duivels kenbaar. 1 Joh. 3:7-10.

Johannes droeg er bijzondere zorg voor dat wij niet misleid worden, daarom zijn zijn brieven als het scherpste tweesnijdend zwaard. Hij had gemerkt dat de geest van de antichrist onder hen was gaan werken. Meerderen waren besmet, zelfs misleid, zodat het antichristen werden en uit hun midden weggingen. 2:18-19. Daaraan onderkende hij dat het het laatste uur was.

Deze antichristen verloochenden niet Jezus' naam, nee, zij bleven voor God werken, maar in de geest van de antichrist. Ze konden ook goed spreken, dus wat dat betreft waren ze niet gemakkelijk te onderscheiden, maar we moesten erop letten of ze Christus geopenbaard in het vlees belijden. En dan geeft hij ons een paar voorbeelden:

Indien wij

zeggen dat wij gemeenschap met Hem hebben en in de duisternis wandelen, dan liegen wij en doen de waarheid niet.Indien wij

zeggen dat wij geen zonde hebben, misleiden wij onszelf en de waarheid is in ons niet. 1Wie

zegt: ik ken Hem en zijn geboden niet bewaart, is een leugenaar en in die is de waarheid niet.Wie

zegt dat hij in Hem blijft, behoort ook zelf zó te wandelen als Hij gewandeld heeft.Wie

zegt in het licht te zijn en zijn broeder haat, die is in de duisternis tot nu toe. 1 Joh. 1:6,8; 2:4,6,9.Johannes liet zich niet bedriegen door wat zij zeiden, door de schapenvacht, nee hij lette erop hoe hun vruchten, hun werken waren. Hij had geleerd van Hem die op de proef stelt (Op. 2:1-2) op Patmos. Wilde hij hen kunnen geloven, dan moest hij Christus in het vlees geopenbaard zien.

Paulus zegt: Zelf weet ik dat na mijn heengaan grimmige wolven bij u binnen zullen komen, die de kudde niet zullen sparen. Hand. 20:29.

Paulus hield ze eronder. Zolang hij leefde, kreeg de geest van de antichrist niet zo'n invloed. Maar hij voorzag hun opkomst na zijn dood, en hij zegt: Er komt een tijd, dat de mensen de gezonde leer niet meer zullen verdragen, maar omdat hun gehoor verwend is, naar hun eigen begeerten zich tal van leraars zullen bijeenhalen, dat zij hun oor van de waarheid zullen afkeren en zich naar de verdichtsels keren. 2 Tim. 4: 3-4. En als we de 2e brief van Petrus lezen en de brief van Judas, dan zien we hoe de tijd toen al geworden was. Hoe is die dan nu, denkt u? Als de apostelen die wolven in schapenvacht al niet konden beteugelen, wie kan het dan wel?

Doe uw ogen open en beproef de geesten, en u zult iets vreselijks te zien krijgen. Ja, het is zó vreselijk, dat de meesten er niet naar durven kijken. Zij sluiten hun ogen en zeggen: Wij mogen niet oordelen, wij zijn ook maar mensen, en zo laten ze zich willoos verder leiden door deze antichristen.

In dit verband moeten we denken aan wat Jezus zei op de Olijfberg: Och of gij ook op deze dag verstondt wat tot uw vrede dient; maar thans is het verborgen voor uw ogen. Want er zullen dagen over u komen, waarin uw vijanden een bolwerk tegen u zullen opwerpen en u omsingelen en u van alle zijden in het nauw brengen, en zij zullen u en uw kinderen in u vertreden en zij zullen in u geen steen op de andere laten, omdat gij de tijd niet hebt opgemerkt dat God naar u omzag. Luc. 19:42-44.

De hoer in de tijd van Jezus stond vlak voor haar val. Hadden ze op die dag verstaan wat tot hun vrede diende, dan hadden ze gered kunnen worden; maar het was verborgen. In hun ongeloof aan het woord hebben zij zich gestoten aan de steen des aanstoots, Jezus, die God hun had gegeven als hoeksteen van het bouwwerk; maar de bouwlieden hebben Hem verworpen.

De bouwlieden van die tijd waren de Farizeeën en schriftgeleerden. Zij hadden de volksvoorlichting en de kinderopvoeding in handen. Zij hadden de maatschappij opgebouwd en zaten op de stoel van Mozes, maar deden niet naar wat ze leerden. Het bouwwerk was schots en scheef geworden. Nu kwam Jezus, en in dit bouwwerk moest Hij als hoeksteen worden gelegd. Toen het bouwwerk moest worden rechtgetrokken, begon het in al zijn voegen te kraken, zodat de bouwlieden ontzet werden.

We zien hoe Jezus in de bergrede het bouwwerk rechttrekt:

Een ieder die zijn broeder haat, is een mensenmoorder.

Een ieder die een vrouw aanziet om haar te begeren, heeft in zijn hart reeds echtbreuk met haar gepleegd.

Wanneer u wilt offeren en u herinnert zich dat uw broeder iets tegen u heeft, ga eerst heen en verzoen u met uw broeder.

Hebt uw vijanden lief, doet wel degenen die u haten, zegent wie u vervloeken, bidt voor wie u smadelijk behandelen.

Als iemand u een slag op de ene wang geeft, keer hem ook de andere toe.

Wil iemand met u rechten en uw hemd nemen, laat hem ook uw mantel.

Zoekt eerst het koninkrijk Gods, dan zal dit alles u bovendien geschonken worden.

Wie deze mijn woorden hoort en ze doet, zijn gebouw zal staande blijven.

Maar het was niet mogelijk het bouwwerk recht te trekken. De bouwlieden wilden hun falen niet erkennen. Zij verwierpen de steen, die bij God uitverkoren en kostbaar was. Daardoor stortte hun huis in en zijn val was groot. De Romeinse legeraanvoerder kwam Jeruzalem belegeren. De nood werd zo groot, dat ze hun eigen kinderen aten en de tempel viel, de trots van de hoer: Zie, wat een stenen! Niet één steen werd op de andere gelaten.

Zo hebben velen de eeuwen door getracht te bouwen. Zij hebben grote wereldrijken opgebouwd, maar Jezus als hoeksteen verworpen en het is allemaal in puin gevallen. Laten we er lering uit trekken!

De apostelen begonnen de bouw helemaal opnieuw met Jezus als hoeksteen, en zij waren niet tevreden met horen alleen; men moest het woord ook doen. Dit werd voor Satan gevaarlijk, dat begrijpen we. Hij bracht de geest van de antichrist onder hen om de bouw te verstoren. Maar zij konden de geesten beproeven, en de antichristen moesten van hen uitgaan. Het werd openbaar dat ze niet uit hen waren.

Maar dat was voor de tegenstanders nog geen reden om met bouwen op te houden. Nee, zij zetten hun drempel vlak naast de drempel van de apostelen en hun deurpost vlak naast de deurpost van de apostelen, zodat alleen de muur ertussen stond, en zij verontreinigden Jezus' naam met de gruwelen die zij bedreven. Ezech. 43:8.

Hoor maar, hoe ze dat doen. Eén van de balken die ze het meest gebruiken, is: Wij kunnen niets doen. Dit klinkt als waarheid, en over die drempel stappen de mensen graag heen. Die ligt vlak bij die van de apostelen: Zonder Mij kunt gij niets doen. Joh. 15:5. Daarbij wordt de poort meteen smal, want daarmee heeft Jezus tevens gezegd dat wij in Hem veel vrucht kunnen dragen.

Nog een balk: Het bloed van Jezus reinigt ons van alle zonde. Die ligt vlak bij die van de apostelen: Indien wij in het licht wandelen, gelijk Hij in het licht is, hebben wij gemeenschap met elkander en het bloed van Jezus, zijn Zoon, reinigt ons van alle zonde. 1 Joh. 1:7. En als de apostelen hun balk Wie de zonde doet is uit de duivel aanbrengen, plaatst de tegenstander onmiddellijk zijn balken Mijn genade is u genoeg en Waar evenwel de zonde toenam, is de genade meer dan overvloedig geworden. Als de apostelen Wie door de Geest Gods geleid worden, zijn zonen Gods plaatsen, komen zij met hun We zijn allemaal zonen Gods door het geloof in Jezus Christus. Of als de apostelen zeggen: Wie Christus Jezus toebehoren, hebben het vlees met zijn hartstochten en begeerten gekruisigd, komen zij aandragen met: Kniel maar aan de voet van het kruis.

Zo zijn ze aan het bouwen, en velen zeggen: Ik hoor geen enkel verschil. Merkt u dan niet dat de geest in de leer van de apostelen is: Christus geopenbaard in het vlees, en hoe de antichristen dit willen wegredeneren? Merkt u niet dat er een muur tussen staat? Merkt u niet dat de ene poort smal is en de andere breed?

Het bouwwerk van de antichrist verheft zich dan ook hoog in de lucht. Velen gaan daar door de poort naar binnen.

De toegang tot het huis van de apostelen is nauw, en weinigen vinden die. De discipelen waren er meermalen bezorgd en ontsteld over dat ze zo alleen bleven, maar Jezus zei: Wie oren heeft om te horen, die hore. Een ieder die uit de waarheid is, hoort naar mijn stem. En Johannes schrijft: Zij zijn uit de wereld, daarom spreken zij uit de wereld en hoort de wereld naar hen. Wij zijn uit God; wie God kent, hoort naar ons; wie uit God niet is, hoort naar ons niet. 1 Joh. 4:4-6.

Daar hadden ze vrede mee. Zij konden niemand anders meekrijgen dan wie een oor hadden, uit de waarheid waren, uit God waren. De anderen konden ze ook maar het beste kwijt zijn.

Zij zijn uit de wereld, zegt Johannes, daarom spreken zij uit de wereld. Kijken we naar hun grote conferenties, bijeenkomsten en feesten, wat is het dan treffend hoe de wereld daarop zijn stempel zet. Wereldse autoriteiten zijn er vertegenwoordigd, het komt zelfs voor dat zij de opening verrichten. Voor de gelegenheid zijn wereldse musici aangetrokken. Mannen met een goede wereldse opleiding laten zich gelden. Zijn zij geestelijk ? Dat is een heel vreemde gedachte. Werkelijk, zij zijn uit de wereld en spreken uit de wereld en de wereld hoort naar hen. En na afloop trekt de top zich terug voor een feestelijke afsluiting, en wie daar genodigd worden, voelen zich echt grootheden. Dan komt smoking of rok tevoorschijn en als er sigaren worden aangeboden, stijgt de stemming ten top. Dat doet niet erg denken aan Christus geopenbaard in het vlees. Hoor de stem uit de hemel: Gaat uit van haar, mijn volk, opdat gij geen gemeenschap hebt aan haar zonden en niet ontvangt van haar plagen.

Want er zijn vele misleiders uitgegaan in de wereld, die de komst van Jezus Christus in het vlees niet belijden. Dit is de misleider en de antichrist. Let op uzelf, dat gij niet verliest wat gij gewonnen hebt door uw arbeid, maar uw loon ten volle ontvangt. Een ieder die verder gaat en niet blijft in de leer van Christus, heeft God niet; wie in die leer blijft, deze heeft zowel de Vader als de Zoon. 2 Joh.:7-9.

 niet blijft in de leer van Christus. Wat is de leer van Christus dan? Wel, Jezus zei tegen een grote menigte die Hem volgde: Indien iemand achter Mij wil komen, die verloochene zichzelf en neme zijn kruis op en volge Mij. Dat is kort en goed de leer van Christus. Als u daarin blijft, verloochent u zichzelf en dan wordt ook het leven van Jezus in u openbaar, Christus geopenbaard in het vlees. Dan hebt u zowel de Vader als de Zoon.

Maar dan komen die antichristen tegen u preken: U snapt toch wel dat het alleen maar slavernij is waar u mee bezig bent! U wilt God toch niet helpen met de verlossing? Het werk is volbracht! Jezus heeft alles gedaan, u hoeft niets te doen. Jezus doet het in u. Als u zich maar verdiept in de liefde van Christus, gaat alles vanzelf. U begrijpt toch wel dat u niet de ene na de andere zonde hoeft te verloochenen, nee, het is alles gereinigd in het bloed van Jezus. Tot vrijheid heeft Christus ons geroepen, laat u daarom niet weer een slavenjuk opleggen, enzovoort.

Hier volgt een voorbeeld van verkondiging in de geest van de antichrist, uit een van de grootste godsdienstige bladen van Noorwegen:





Toegerekende gerechtigheid en levensgerechtigheid

Jer. 33:16God stelt hoge eisen en voorwaarden om iemand in de hemel binnen te laten. Hoor maar Jezus' woord: Indien uw gerechtigheid niet overvloedig is, meer dan die der schriftgeleerden en Farizeeën, zult gij het koninkrijk der hemelen voorzeker niet binnengaan. Dat is de eis der wet.

Maar wat de wet niet vermocht, omdat zij zwak was door het vlees, dat heeft God gedaan door zijn Zoon te zenden. Rom. 8:3. Dus God heeft ons in Christus juist dat gegeven, wat Hij in de wet van ons eiste. Nu is de Here Jezus zelf onze gerechtigheid. Wat een genade! Dus onze gerechtigheid is volmaakt, omdat Jezus volmaakt is. En ik verzeker u dat zij overvloediger is dan die van de Farizeeën!

Onze gerechtigheid is onveranderlijk. Al zijn we gestruikeld en hebben we gezondigd, dan nog heeft Jezus niet gezondigd. Onze gerechtigheid is ook eeuwig. Zij is in verzekerde bewaring, namelijk in de hemel, in Christus.

Hoe staat het dan met onze volmaaktheid hier beneden? Die eist God ook. Ook hier is Christus ons leven. Het volmaakte leven dat Hij hier beneden geleefd heeft, is ook mijn leven voor God. Op een christen rust heel Gods welbehagen omwille van Jezus, hij kan leven met een glimlach. Zoals Jezus was, zo zijn ook wij in deze wereld.

Dat vindt u prachtig klinken, en u laat u afbrengen van de gezonde leer en keert u naar de verdichtsels. U leest niet verderop in Rom. 8, dat God ons Jezus heeft gegeven opdat de eis der wet vervuld zou worden

, die niet naar het vlees in ons, maar naar de Geest. Nee, de geest van de antichrist ruimt alle persoonlijke gerechtigheid uit de weg. Al onze gerechtigheid hebben wij in Jezus, en die is in verzekerde bewaring in de hemel. Zodoende kan Satan hier regeren zoveel hij wil, zonder gehinderd te worden door christenen. wandelenLet maar eens op hoe deze antichristen spreken. Ze lezen wel uit Gods woord, maar leggen het niet uit. Zij vertellen wat roerende verhalen en komen met citaten (vooral van mensen met een grote naam in de wereld), iets wat ze geleerd hebben op een bijbelschool, maar het vergaat hun zoals de profeet zegt: Daarom zie, Ik zŕl de profeten! luidt het woord des Heren, die mijn woorden van elkander stelen. Jer. 23:30. Als zij in mijn raad hadden gestaan, dan zouden zij mijn volk mijn woorden hebben doen horen, dan zouden zij hen hebben doen terugkeren van hun boze weg en van de boosheid hunner handelingen, vs. 22.

Maar u houdt van dat soort verhalen. U vindt ze zo verheffend, met zo'n fijne geest. Ja, zwaard en kruis komen er niet in voor. Nu bent u betoverd en u leeft in zalige onwetendheid over uw verloren leven. U bent op een dwaalweg en ver van het bewerken van uw behoudenis met vreze en beven. U bent bij de leer van Christus vandaan geraakt. U hebt noch de Vader noch de Zoon. Nu verliest u wat u door uw arbeid had gewonnen. Toen u uw kruis opnam en uzelf verloochende, kreeg u overwinning over drift, bezorgdheid, lichtzinnig gepraat, geroddel en ijdelheid, maar nu glijdt u terug in uw oude leven. U verliest uw loon, en als u op een samenkomst komt waar het woord des kruises verkondigd wordt, dan vindt u het zo zwaar en mist u de blijdschap in de Heer. Het woord dat als een vuur is, als een hamer die een steenrots vermorzelt, Jer. 23:29, vindt u niet prettig. Nee, het brengt zo'n oordeel mee. Er ligt zo'n harde geest in en zo rent u weg, terug naar de antichristen, de tovenaars.

Wees waakzaam! Dat moeten we vandaag roepen, nog meer dan in de tijd van Johannes. Aan wat we hier hebben uiteengezet, zien we dat de geest van de antichrist in de hoer werkt, en haar kooplieden zijn antichristen. Voor de allermeesten is dat natuurlijk min of meer onbewust. Zij zijn misleid. Daarom willen wij de stem uit de hemel Gaat uit van haar! krachtiger dan ooit laten klinken. Wij willen het licht op de kandelaar zetten, wat het ook mag kosten.



* * *



1 Er staat niet:  dat wij niet zondigen. Integendeel, hij schreef hun juist opdat zij niet zouden zondigen. Zonde hebben is hetzelfde als een eigen wil hebben, hartstochten en begeerten, die we moeten verloochenen.





Christus geopenbaard in het vlees


Wil Christus in het vlees - in ons - geopenbaard kunnen worden, dan moet Hij ook zelf eenmaal in het vlees zijn gekomen. Dat is inderdaad het geval, en daar gaat het om in het evangelie van Paulus.

Paulus, een dienstknecht van Christus Jezus, een geroepen apostel, afgezonderd tot verkondiging van het evangelie van God, dat Hij tevoren door zijn profeten beloofd had in de heilige Schriften aangaande zijn Zoon, gesproten uit het geslacht van David naar het vlees, naar de geest der heiligheid door zijn opstanding uit de doden verklaard Gods Zoon te zijn in kracht, Jezus Christus onze Here. Rom. 1:1-4.

Zoals we al hebben uiteengezet, zien we dat Paulus als het ware Jezus in tweeën deelt: naar het vlees en naar de geest der heiligheid. Die scheiding wordt ook toegepast op ons, en loopt als een rode draad door de Romeinenbrief. Want toen wij in het vlees waren ... maar thans dienen wij in de nieuwe staat des Geestes. Die niet naar het vlees wandelen, doch naar de Geest. Gij daarentegen zijt niet in het vlees, maar in de Geest. Enzovoort.

We hebben van kindsbeen af geleerd dat Jezus waarachtig God was čn waarachtig mens. Dit beschrijft Paulus als volgt:  aangaande zijn Zoon, gesproten uit het geslacht van David naar het vlees (als waarachtig mens), naar de geest der heiligheid (als waarachtig God) verklaard Gods Zoon te zijn in kracht.

Al bij de zondeval is deze strijd tussen God en de mens begonnen. De mens kreeg een

wil en begon zijn eigen wegen te gaan. God riep hem en werkte aan hem om hem tot gehoorzaamheid te brengen. Dat lukte op z'n best maar ten dele. Daarom heeft Hij zijn Zoon gezonden, als zoon des mensen. Joh. 5:27. eigenIn Hem begon de beslissende strijd tussen God en de mens, waarin God volledig de overwinning behaalde en de mens in de dood werd gebracht. Dat gebeurde toen Jezus als zoon des mensen zei: Niet mijn wil, doch uw wil geschiede. vs. 30.

Paulus drukt het uit als volgt: Dit weten wij immers, dat onze oude mens medegekruisigd is opdat het lichaam der zonde tenietgedaan zou worden, opdat wij niet meer de zonde zouden dienen. Rom. 6:6. Dus dit is het evangelie aangaande zijn Zoon, de blijde boodschap aan ons mensen: dat Jezus onze oude mens gedood heeft. Nu hoeven wij de zonde niet meer te dienen.

Deze dood van het vlees, van de mens, noemt Paulus het sterven van Jezus. Dit droeg hij te allen tijde in zijn lichaam om, opdat ook het leven van Jezus zich in zijn lichaam zou openbaren. Want voortdurend worden wij, die leven, aan de dood overgeleverd, om Jezus' wil, opdat ook het leven van Jezus zich in ons sterfelijk vlees openbare. 2 Kor. 4:10-11.

Dit is Christus geopenbaard in het vlees. Maar dit kon in ons niet plaatsvinden voordat het in Jezus plaatsgevonden had. Want niet Paulus is de eerste die de mens - het vlees: boosheid, drift, eigenliefde enz. - overwonnen heeft; dan was het immers het sterven van Paulus geweest en was hij het fundament van ons geloof geworden. En ook niet Petrus of Luther, nee: Jezus. Op Hem baseren we ons geloof. Hij is het, die de verlossing heeft gebracht door de dood van de mens, en Hij heeft ons de blijde boodschap laten horen.

Wie is het die uit Edom opkomt, in helrode klederen uit Bozra, die daar praalt in zijn gewaad, fier voortschrijdt in zijn grote kracht? Ik ben het, die in gerechtigheid spreek, machtig om te verlossen. Jes. 63:1-8.

Het lijdt geen twijfel of de profeet spreekt hier over Jezus. Edom is hetzelfde als Esau, een beeld van het vlees. Gen. 25:30. Wie is het die uit Edom opkomt, uit het vlees, en voortschrijdt in zijn grote kracht? Nog nooit had men gezien dat iemand uit Edom was opgekomen. Nee, allen die in het vlees gekomen waren, waren ook in het vlees gebleven. Het wekte verbazing, dat iemand daaruit opkwam. En Jezus is daaruit opgekomen, Hij die machtig is om te verlossen.

Waarom is dat rood aan uw gewaad, en zijn uw klederen als die van iemand die de wijnpers treedt? Ik heb de pers alleen getreden en van de volken was niemand bij Mij, Ik trad hen in mijn toorn en vertrad hen in mijn grimmigheid; toen spatte hun bloed op mijn klederen en Ik bezoedelde mijn ganse gewaad. Want een dag van wraak had Ik in de zin en het jaar van mijn verlossing was gekomen.

Hier zien we Jezus' strijd tijdens zijn dagen in het vlees, tegen het volk Edom. Volken vertrad Hij in zijn grimmigheid en hun bloed liet Hij ter aarde stromen. Die volken waren: boosheid (die niet terugschold als Hij gescholden werd), wraaklust (die als Hij leed niet dreigde), leugen (in wiens mond geen bedrog werd gevonden), haat (Hij had zijn vijanden lief) enzovoort. Al die volken heeft Hij overwonnen en in de dood gebracht.

Deze strijd was geen spel. De apostel zegt: Tijdens zijn dagen in het vlees heeft Hij gebeden en smekingen onder sterk geroep en tranen geofferd aan Hem die Hem uit de dood kon redden, en Hij is verhoord uit zijn angst. Hebr. 5:7.

De wet was wel aan de mensen gegeven, maar die was zwak en stond machteloos tegenover deze vijanden, het vlees. Daarom moest God zijn Zoon zenden. Toen werden ze overwonnen. God kreeg de heerschappij. De apostel zegt: Wat de wet niet vermocht, omdat zij zwak was door het vlees - God heeft, door zijn eigen Zoon te zenden in een vlees, aan dat der zonde gelijk, en wel om de zonde, de zonde veroordeeld in het vlees. Rom. 8:3.

Dit heeft Hij voor ons gedaan. Jezus was immers bij de Vader. Hij had geen verlossing nodig. Maar wij waren in het vlees, in Edom, verslagen door al deze volken. Niemand was daaruit opgekomen, maar nu had God zijn Zoon erheen gezonden, een bevrijder, om ons eeuwige verlossing te brengen. De apostel zegt verder:  opdat de eis der wet vervuld zou worden in ons, die niet naar het vlees wandelen, doch naar de Geest, vs. 4.

Nu luidt de boodschap: Gij daarentegen zijt niet in het vlees, maar in de Geest, althans indien de Geest Gods in u woont, vs. 9. Wij zijn uit Edom verlost, als wij de Geest van Christus hebben. Want door deze Geest zijn al die volken overwonnen en alleen wanneer die Geest in ons woont, kunnen wij overwinnen en ervan bevrijd worden. Dan is het uit met het vleselijke, met de mens.

En ik, broeders, kon niet tot u spreken als tot geestelijke mensen, maar slechts als tot vleselijke, nog onmondigen in Christus. Melk heb ik u gegeven, geen vast voedsel, want dat kondt gij nog niet verdragen. Ja, dat kunt gij ook nu nog niet, want gij zijt nog vleselijk. 1 Kor. 3:1-2. Er is inderdaad niet veel voor nodig dat vleselijke mensen gekwetst raken en boos worden. Zij vinden het spreken al gauw hard en de geest oordelend.

Gij zijt nog vleselijk. Want als er onder u nijd en twist is, zijt gij dan niet vleselijk, en leeft gij dan niet als mensen? Want wanneer de één zegt: Ik ben van Paulus; en de ander: Ik ben van Apollos; zijt gij dan niet mensen? vs. 3-4.

Moeten wij dan geen mensen zijn? Nee, de mens vond zijn dood in Jezus, en nu moet God de heerschappij hebben. Nu geldt:Gij daarentegen, o mens Gods, ontvlucht deze dingen. 1 Tim. 6:11. Nu is het: Christus, gekomen in het vlees.

Zijt gij dan niet vleselijk en leeft gij dan niet als mensen, als u niet op visite kunt gaan omdat uw kleren niet mooi genoeg zijn, of als u bepaalde mensen niet kunt uitnodigen omdat u het thuis niet mooi genoeg hebt of omdat het eten niet goed genoeg is? U kunt niet getuigen, want u hebt geen redenaarstalent. Ik hoor hem zo graag, want hij spreekt zo schitterend. Wat was het daar gezellig. Is zij niet snoezig? Ja, ik ga naar de conferentie, want het moet daar erg mooi zijn. Het zal fijn zijn daar een tochtje te maken!

Kunt u horen dat zij vleselijk zijn en leven als mensen? Voor wie in Jezus Christus zijn, is dat dus verleden tijd. Het oude is voorbij gegaan, zie, het is alles nieuw geworden.

Wie is toch die Petrus, die zo bang was maar zo moedig is geworden? die Paulus, die dreiging en moord blies tegen de heiligen, maar nu een voorbeeld is geworden voor wie in Christus geloven? die Jansen die zo boos en gierig was, maar nu is hij als een lam en zo vrijgevig? en die de Vries, die zo afgunstig en heerszuchtig was dat hij thuis zat te kniezen omdat hij niet tot voorzitter was gekozen; en nu is hij aller dienaar en slaaf geworden en gunt hij de mensen het allerbeste. en die Pietersen die zo prekerig was; en nu is hij zo kort en bondig geworden dat het heerlijk is om naar hem te luisteren Inderdaad, zij toch zijn mijn volk, kinderen die niet trouweloos worden, en Hij werd hun tot een verlosser. Jes. 63:8.

Zo'n verandering zijn de mensen niet gewend. Ze vragen zich af wie dat toch kan zijn, die uit Edom opkomt. Hij schaamt zich niet hen broeders te noemen, want Hij die heiligt en zij die geheiligd worden zijn allen uit Eén.

En wederom: Ziehier Ik en de kinderen die God Mij gegeven heeft. Hebr. 2:11 en 13. Dat zijn mensen die zich hebben overgeleverd in de dood van Christus en die door Gods Geest worden geleid. In hun geest is geen bedrog. Zij verdedigen Esau niet en verbergen hem niet, als het benauwd wordt.

Maar Ik schil Esau af en leg zijn schuilhoeken bloot; wil hij zich verbergen, hij kan het niet; verdelgd wordt zijn zaad, zijn nakomelingschap en zijn naburen, en hij is er niet meer. Jer. 49:10.

In de gemeente der rechtvaardigen kan de goddeloze niet standhouden. Als iemand daar binnenkomt die in het vlees is, een Esau, dan wordt hij ontmaskerd. Probeert hij zich te verbergen achter een nederige toon of onder de genade en het bloed, dan kan hij dat niet. Het licht van Gods Geest legt hem bloot, maakt hem openbaar. Of hij al roept Oordeelt niet, het helpt niet. Het zwaard van de Geest verdelgt zowel hemzelf als zijn zaad, zijn nakomelingschap en zijn naburen. En als er in uw geest bedrog is, als u voor Esau partij trekt, dan is het niet vreemd dat u de benen neemt en een andere plek zoekt. Jezus wordt niet uw verlosser


Daar nu de kinderen aan bloed en vlees deel hebben, heeft Hij op gelijke wijze daaraan deel gekregen, opdat Hij door zijn dood hem die de macht over de dood had, de duivel, zou tenietdoen... Want over engelen ontfermt hij zich niet, maar Hij ontfermt zich over het nageslacht van Abraham. Hebr. 2:14-18.

Dus op die wijze heeft Hij de duivel tenietgedaan, en op die wijze gaan ook in ons de werken van de duivel teniet. Daardoor is het mogelijk dat Jezus niet slechts eenmaal, tweeduizend jaar geleden in het vlees geopenbaard wordt, maar alle eeuwen door, tot grote ergernis van de duivel. Dit heeft de duivel goed begrepen, en nauwelijks was Jezus op aarde geboren of hij probeerde Hem door middel van zijn trouwe dienaar Herodes uit de weg te ruimen. En daarna heeft hij Hem steeds naar het leven gestaan, totdat hij Hem op zekere dag ter dood kon brengen aan het kruis.

Maar daarmee heeft hij zich verrekend. Toen had Jezus de slachting in Bozra volbracht, de vijand overwonnen en de verlossing verworven. Jezus werd geofferd als een vlekkeloos lam, als rechtvaardige voor ons onrechtvaardigen. Door zijn bloed zijn wij, die vlees waren, verkocht onder de zonde, Rom. 7:14, vrijgekocht van onze slechte wandel.

Het loon dat de zonde geeft, is de dood. Als Jezus had gezondigd, geleefd had zoals wij mensen gewend zijn, was Hij in het graf gebleven. Maar de dood kon Hem niet vasthouden. Ere zij God! Hij is verklaard Gods Zoon te zijn in kracht. Hij opende het paradijs en nam de moordenaar daarheen mee. Hij ging het hemelse heiligdom in met zijn eigen bloed en verwierf een eeuwige verlossing, Hebr. 9:11-12, om thans, ons ten goede, voor het aangezicht van God te verschijnen, vs. 24.

Daar leeft Hij om voor ons te pleiten. 7:25. Hij kan ons volkomen uit Edom verlossen, Hij houdt ons terdege in het oog en bidt voor ons. Hij heeft voor ons een nieuwe en levende weg ingewijd. De oude weg, om het vlees de wet te laten houden, dat wilde niet. Maar de nieuwe weg: de dood van het vlees, die voert het heiligdom binnen.

Sindsdien zijn velen deze weg gegaan. Paulus was een trouw navolger van Jezus, en hij vermaant ons hem te volgen, evenals hij Jezus volgde. Laten er veel mensen mogen komen die zonder bedrog zijn en trouw Jezus volgen, Edom uit, het heiligdom binnen.

Zo heeft de duivel dus voor eeuwig verloren, halleluja! Satan had allen die in het vlees gekomen waren, verslagen, en toen God zijn Zoon in het vlees had gezonden, verwachtte hij dat ook met Hem te kunnen doen. Eerst wilde hij Hem doden voordat Hij zijn werk gedaan had. Toen dat niet lukte, probeerde hij Hem te verlokken met alle heerlijkheden in Edom, opdat Hij daar gevangen zou worden en zou zondigen. Maar alles is hem mislukt. Hij was niet in staat te verhinderen dat God de mens overwon, en dat hij zelf daarmee de mens verloor. God werd mens en de mens werd God. Wie mij gezien heeft, heeft de Vader gezien.

En ook nadien heeft de duivel niet kunnen verhinderen dat Christus geopenbaard werd in het vlees. Hij heeft Hem niet uit de weg kunnen ruimen. Jezus is blijven voortleven in de apostelen en in alle heiligen, alle eeuwen door. De duivel komt mensen in het vlees verleiden, maar sedert Jezus' werk is volbracht, heeft hij met veel mensen niets meer kunnen beginnen. Hij is krachteloos geworden.

Jezus heeft het bewijsstuk, dat tegen ons getuigde, uitgewist en aan het kruis genageld. Daardoor kunnen wij vergeving van zonden krijgen. Jezus heeft ons vrijgekocht met zijn bloed, en niet alleen dat: Hij heeft de overheden en machten ontwapend en openlijk tentoongesteld en aan het kruis over hen gezegevierd. Kol. 2:14-15.

Daarom kunnen wij even vrijmoedig overwinning over de zonde verkondigen als vergeving van zonden. Toen Jezus hier op aarde was, werd Hij gekruisigd omdat Hij zei dat Hij de zoon van God was. Het was voor Satan van belang dit grote Godsgeschenk verborgen te houden. En als Petrus belijdt: Gij zijt de Christus, de zoon van de levende God, zegt Jezus: Vlees en bloed heeft u dat niet geopenbaard, maar mijn Vader die in de hemelen is. Matt. 16:16-17.

Nee, wie maakt nu z'n overwinnaar openbaar? Het vlees hield dit inderdaad zo goed mogelijk verborgen. Maar nu men niet langer kan wegredeneren dat de Zoon van God op aarde is gekomen en hier geleefd heeft, vertelt men dat Hij niet in een vlees is gekomen zoals het onze, maar in iets wat er alleen maar op lijkt, dat Hij is gekomen zoals Adam voor de zondeval. Alsof er stond: Daarom moest Hij aan zijn

gelijk worden Nee, God zij dank, er staat: aan zijn broeder gelijk! Dus er is hoop voor ons allen. Hebr. 2:17. broeders Maar, zegt u, er staat toch: gelijkenis?

Ja, gelijkenis van zondig vlees, maar er staat immers even duidelijk geschreven dat de zonde in het vlees veroordeeld is. Het vlees wordt namelijk niet 1als iemand niet naar de begeerte leeft. Wij hebben wel zondig vlees, omdat wij volgens de zonde hebben geleefd, maar in Jezus' vlees is de zonde veroordeeld. Daarom staat er: gelijkenis van zondig vlees. Rom. 8:3.zondig Onze zonde, zegt men, is op Jezus gelegd toen Hij aan het kruis hing, net zoals de hogepriester dat deed met het bokje: En Aäron zal zijn beide handen op de kop van de levende bok leggen en over hem al de ongerechtigheden der Israëlieten en al hun overtredingen in al hun zonden belijden; hij zal die op de kop van de bok leggen en die door iemand die daarvoor gereed staat, naar de woestijn laten brengen. Zo zal de bok al hun ongerechtigheden op zich dragen naar een onvruchtbaar land. Lev. 16:21-22.

Door dit offer had men vergeving van zonden gekregen. Maar het is onmogelijk, dat het bloed van stieren of bokken zonden zou wegnemen. De zonden werden alleen maar in gedachtenis gebracht. Hebr. 10:3-4. Dit begrijpen we goed; de bok had immers niet een van deze zonden overwonnen, hij droeg ze alleen maar naar een onvruchtbaar land. Dat duidt wel op Jezus, maar dan als het volmaakte offer. Hij heeft onze zonde niet alleen op het kruis gedragen toen Hij stierf, maar die ook overwonnen in heel zijn leven. Daarom kon Johannes, toen hij Hem doopte, ook zeggen: Zie het Lam Gods, dat de zonde der wereld wegneemt. Joh. 1:29.

De meeste mensen stellen het bloed van Jezus gelijk aan bokkenbloed, om daardoor vergeving van zonden te krijgen, en pas bij hun sterven zijn ze van de zonde af.

Nee! Hoeveel te meer zal het bloed van Christus, die door de eeuwige Geest zichzelf als een smetteloos offer aan God heeft gebracht, ons bewustzijn reinigen van dode werken om de levende God te dienen? Hebr. 9:14. Niet pas bij ons sterven, maar in de tegenwoordige wereld moeten we God dienen.

Want indien door de overtreding van de ene de dood als koning is gaan heersen door die ene, veel meer zullen wij, die de overvloed van genade en de gave der gerechtigheid ontvangen, leven en als koningen heersen door de ene, Jezus Christus. Rom. 5:17.

Herstel na de zondeval, leven en als koningen heersen door Jezus Christus, dat is de boodschap die met kracht moet weerklinken. Nu kan er een leven komen, niet in zonde en door genade, maar in genade en overwinning.



* * *



1 Rom. 8:3 volgens de Noorse vertaling: door zijn Zoon te zenden in de gelijkenis van zondig vlees. Statenvertaling: in gelijkheid van het zondige vlees. NBG: in een vlees aan dat der zonde gelijk. Wij geven hier de Noorse vertaling en de daarop aansluitende conclusies weer. Vert.





Werken


Nu kunnen we begrijpen, waarom godsdienstige mensen niet van werken willen horen. Zij leven in de geest van het oude verbond en zien in het offer van Jezus niet meer dan bevrijding van zondeschuld. Met andere woorden: zij leven in de schaduw. Zij hebben geen lichaam, en als ze geen lichaam hebben, kunnen ze ook geen werken doen.

Want daar de wet slechts een schaduw heeft der toekomstige goederen, niet de gestalte der dingen zelf, is zij nimmer in staat ieder jaar met dezelfde offeranden, die onafgebroken gebracht worden, degenen die toetreden, te volmaken. Hebr. 10:1.

Aan de schaduw kunnen we zien welke vorm een lichaam heeft, en de wet is een schaduw van Jezus. Hij is gekomen om de wet en de profeten te vervullen. Hij is gekomen met het lichaam, dat de schaduw geworpen had. Kol. 2:17.

Daarom zegt Hij bij zijn komst in de wereld: Slachtoffer en offergave hebt Gij niet gewild, maar Gij hebt Mij een lichaam bereid; in brandoffers en zondoffers hebt Gij geen welbehagen gehad. Toen zei Ik: Zie hier ben Ik - in de boekrol staat van Mij geschreven - om uw wil, o God, te doen. In de aanhef zegt Hij: slachtoffers en offergaven, brandoffers en zondoffers, hebt Gij niet gewild, noch daarin een welbehagen gehad, hoewel zij naar de wet gebracht worden; doch daarna heeft Hij gezegd: Zie hier ben Ik om uw wil te doen. Hij heft het eerste op om het tweede in te stellen. Hebr. 10:1-9.

Hier zien we dat Jezus door zijn lichaam de offeranden heeft afgeschaft, en het doen van Gods wil heeft ingesteld. Immers daarin had God welbehagen.

Zo'n lichaam dat volledig Gods wil had gedaan, was er op aarde nog nooit geweest. De zonde was nog nooit veroordeeld in het vlees; nee, die had de leiding gehad over het lichaam, en ieder moest offers brengen voor zijn zonden. Zo is het bij Jezus niet geweest. Hij heeft geen zonde gedaan, maar de zonde werd in het vlees veroordeeld. Rom. 8:3. Hij heeft het doen van Gods wil ingesteld, niet alleen voor zichzelf, maar voor ons allemaal.

Want door één Geest zijn wij allen tot één lichaam gedoopt, hetzij Joden hetzij Grieken, hetzij slaven hetzij vrijen, en allen zijn wij met één Geest gedrenkt. Gij nu zijt het lichaam van Christus en ieder voor zijn deel leden. 1 Kor. 12:13-27.

Nu leven wij niet maar in de schaduw, doch in het lichaam zelf, dat de schaduw heeft geworpen. Dus nu wordt de eis der wet vervuld in ons, die niet naar het vlees wandelen, maar naar de Geest. Rom. 8:4. Daarom kunnen we zoveel over werken spreken, omdat we een lichaam gekregen hebben, waarmee we die kunnen doen. En omdat wij de Geest van Christus hebben gekregen, wordt de zonde ook in ons vlees gedood. Dan worden wij één vlees met Hem. Ef. 5:30-32. Het leven van Jezus wordt in ons sterfelijk vlees geopenbaard. 2 Kor. 4:11. Zo gaat de gelijkenis in vervulling van Jezus als de wijnstok en ons als de ranken. Hoe hadden wij een rank aan Jezus kunnen zijn, als Hij vlees had gehad als van engelen of een ander soort vlees, niet gelijk aan het onze? Nee, het is hetzelfde vlees, maar dan gekruisigd vlees, een vlees waarin de zonde is veroordeeld. Wij kunnen veel vrucht dragen voor God.

Dit geheimenis is groot; als u het niet kunt begrijpen, laat u het maar rusten. 1 Kor. 14:38. Maar God zij gedankt, die de sluier voor onze ogen heeft weggenomen, zodat we hebben mogen zien hoe Jezus in het vlees gekomen is. En u kunt er zeker van zijn dat het niet vlees en bloed is dat ons dit heeft geopenbaard, maar de Geest van Christus.





De profetie van Joël


Dit is het, waarvan gesproken is door de profeet Joël: En het zal zijn in de laatste dagen, zegt God, dat Ik zal uitstorten van mijn Geest op alle vlees. Hand. 2:16.

Waarom kon God dit niet eerder in vervulling doen gaan dan op de pinksterdag? Omdat daarvóór het vlees nog niet geofferd was. In het oude verbond moest immers het offer geslacht en op het altaar gelegd zijn, eer God met vuur kon antwoorden.

Nu had Jezus dit volbracht. De slachting in Edom was volbracht. Esau, het vlees, was geofferd. Daarin was heel het geslacht van David vertegenwoordigd, zowel Jood als heiden. Jezus heeft die beide in één lichaam met God verzoend door het kruis, waaraan Hij de vijandschap gedood heeft. Want door Hem hebben wij beiden in één Geest de toegang tot de Vader. Ef. 2:14-18.

Alle vlees was in Jezus' offer vertegenwoordigd, daarom kon God van zijn Geest op alle vlees uitstorten. Door op de pinksterdag met vuur te antwoorden accepteerde Hij het offer. Er is geen aanzien des persoons; Jood en heiden, slaaf en vrije, allen hebben in één Geest toegang tot de Vader.

De Jood had wel naar het vlees voorrechten gehad door wet, profeten en besnijdenis, maar het was gebleken dat ook hij de wet niet kon houden naar het vlees. Jezus heeft dit opgenomen in zijn offer, toen Hij voor ons een vloek werd, opdat wij de beloofde Geest zouden kunnen ontvangen. Gal. 3:13-14. Nu heeft ook de Jood evenals de heiden en de slaaf geen andere toegang dan door die ene Geest.

Ook in onze dagen komen wij mensen tegen die menen een voorrecht te hebben naar het vlees. Zij menen door hun theologische studie en door hun wereldse wijsheid toegang te hebben tot de Vader, recht te hebben op het verstaan van het koninkrijk Gods. Maar ze hebben zelf afdoende het tegendeel gedemonstreerd, alle eeuwen door. Wie van de profeten hebben zij niet gedood? Denk maar aan Hans Nielsen Hauge.

Welke opwekking hebben zij niet tegengestaan? 1Anderen meten zich in hun gemeente grote vrijmoedigheid aan, alleen omdat ze wat geld of een goede baan hebben of begaafd zijn. Maar u moet goed weten dat u door zoiets geen toegang hebt tot de Vader.

Zo kennen wij dan van nu aan niemand naar het vlees Zo is dan wie in Christus is een nieuwe schepping: het oude is voorbijgegaan, zie het is alles nieuw geworden. 2 Kor. 5:16-17.

Hou op u te beroemen op wat u bent naar het vlees, of op uw familie, hoe hoog die ook op de maatschappelijke ladder is gestegen. Ze zijn allemaal naar het vlees vervloekt, en zijn er die wijs willen worden, dan moeten ze eerst dwaas worden. 1 Kor. 3:18-21. Uitsluitend in die ene Geest hebben wij allen toegang tot de Vader, er is geen aanzien des persoons.



* * *



1 Noors lekenprediker in de 19e eeuw, die het lot deelde van mannen als John Bunyan en Hendrik de Cock. Vert.





Komt tot Mij


Komt tot Mij, allen die zwoegt en zwaar belast zijt, en Ik zal u rust geven. Matt. 11:28. In het oude verbond waren er vele godvrezende mensen die zwoegden om de wet te houden. De geboden waren een zware last. Kom tot Mij, zegt Jezus.

Zo was het met de honderdtwintig die met Pinksteren in de bovenzaal wachtten. Zij wachtten op kracht van omhoog, op de Geest die hun beloofd was. Zij waren tot Jezus gekomen, hadden alles prijsgegeven en haatten hun eigen leven. Het offer lag op het altaar en God antwoordde met vuur. Zij werden gedoopt met de Heilige Geest en met vuur. Nu werden de geboden licht. 1 Joh. 5:3. Nu konden ze door de Geest geleid worden.

De Geest gaat tegen het vlees in, dus toen begon het offeren. Het vuur kreeg genoeg te doen. De opwekking breidde zich uit.

Niet alleen die honderdtwintig hadden gezwoegd om de wet te onderhouden. Nu waren er Joden te Jeruzalem woonachtig, vrome mannen uit alle volken onder de hemel. Toen Petrus tot hen gesproken had, namen ze het woord aan en lieten ze zich dopen, drieduizend zielen. Hand. 2:5,41. Dat was nog eens een offerdag!

Ongelovigen willen iets zijn naar het vlees. Ze houden zich op, zo goed als ze kunnen. Maar sommigen worden het moe, en beginnen hun eigen leven te haten. Zij proberen nog meer hun best te doen, raken zwaar belast en zwoegen eronder. Maar dan klinkt ook voor hen de boodschap: Kom tot Mij!

Nu zijn ze op het punt waar eens de honderdtwintig waren, rijp voor een pinksterdag. Zonder deze instelling bidden om de doop met de Heilige Geest heeft geen zin, want het vuur valt op het offer.

Nu menen veel mensen, die God oprecht hebben gezocht en met de Heilige Geest gedoopt zijn, dat ze daarmee het einddoel van hun geloof hebben bereikt. Ze vinden dat ze nu meer zijn dan anderen. De Geest opent de aanval op het vlees, maar zij zijn niet bereid tot offeren, ze verdedigen het vlees en beroemen zich op hun ervaringen.

Dan wijkt de Geest van hen. De Geest had hun immers kracht willen geven om de dood in te gaan met wat ze haatten, om het verterend vuur te verdragen. Maar nu het erop aankomt, blijkt dat ze niet willen en de Geest verlaat hen. Er lopen tegenwoordig veel van zulke geestloze mensen rond. Ze spreken enthousiast over de Geestesdoop, en intussen houden ze zich groot naar het vlees.

Maar wat nog erger is: als ze merken dat de Geest hen heeft verlaten, proberen ze zich opnieuw aan de Geest over te geven zonder prijs te geven wat de Geest had aangewezen. Maar u moet goed weten dat er volop geestesmachten zijn, die u maar al te graag willen vervullen. Ef. 2:2 en 6:12. En bij uw najagen van fijne gevoelens zonder offers, wordt u in bezit genomen door duivelse geesten in de gedaante van een engel des lichts. De waarheid kon u niet verdragen, leugengeesten hebben u vervuld. Zulke geesten zoeken alleen maar een lichaam om in te wonen. En u maar denken dat u een ervaring met God hebt gehad


We kunnen veel van die mensen tegenkomen, bezeten van een geest van ijdelheid, van heerszucht, hebzucht, afgunst, preekzucht, geldzucht, enz. Iets tegen hen zeggen heeft geen zin, want ze zijn uit de slavernij overgegaan in de vrijheid van Christus. Zij zijn met Hem gekruisigd, begraven en opgestaan. Alles is in orde, nu is het alleen maar halleluja, prijs de Heer.

Het is inderdaad niet moeilijk te zien dat ze van het kruis zijn afgekomen, en als ze al begraven waren, dan kun je makkelijk zien dat ze weer opgestaan zijn. Nee, vertrouw niet iedere geest! is de vermaning. Hieraan onderkent gij de Geest Gods; iedere Geest die belijdt dat Jezus in het vlees gekomen is, is uit God.





De tien maagden





Matt. 25Dan zal het koninkrijk der hemelen vergeleken worden met tien maagden, die haar lampen namen en uittrokken, de bruidegom tegemoet. En vijf van haar waren wijs en vijf dwaas. Want de dwazen namen haar lampen mee, maar geen olie; doch de wijze namen olie in haar kruiken met haar lampen.

De vijf dwaze maagden zijn niet de wereld, en ook niet de godsdienstige wereld of de hoer, het zijn immers maagden. Dus we vinden hen met de wijze maagden in de gemeente. Alle tien waren het maagden, hun hart was afgesloten voor de wereld. Alle tien trokken ze de bruidegom tegemoet. Ze hadden de wereld vaarwel gezegd om te zoeken wat boven is, waar Christus is. Kol. 3:1-2. Allemaal namen ze lampen mee.

De lamp is onze belijdenis. Wat ik u zeg in het donker, zegt het in het licht; wat gij in het oor hoort fluisteren, predikt het van de daken. Matt. 10:27. Ook steekt men geen lamp aan en zet haar onder de korenmaat, maar op de standaard, en zij schijnt voor allen die in het huis zijn. Matt. 5:15.

Ze hadden gemeenschap in de verkondiging. Er was maar één verschil: de wijze maagden namen behalve hun lamp ook olie mee in hun kruik. Maar olie meenemen in een kruik, daar weten dwaze maagden niet van.

Gebiedt de Israëlieten dat zij tot u brengen zuivere olie uit gestoten olijven voor de kandelaar, om voortdurend een lamp te laten branden. Lev. 24:2.

Om olie te verkrijgen moet er iets worden stukgestoten, en zonder olie kan de lamp niet branden. Wil onze belijdenis licht geven, dan zijn daarvoor werken nodig. Laat zo uw licht schijnen voor de mensen, opdat zij uw goede werken zien en uw Vader die in de hemelen is, verheerlijken.

Aan lampen die licht kunnen geven, in leven en leer, is groot gebrek. Als ik belijd dat we moeten wandelen in de voetstappen van Jezus die, als Hij gescholden werd, niet terugschold, dan schijnt mijn lamp niet als ik wel terugscheld. Maar wil ik niet terugschelden, dan moet er iets in mij stukgestoten worden: mijn eigen wil, mijn eer. Als die verbrijzeld wordt, dan schijnt de lamp.

De vijf dwaze maagden hadden wel wat olie in hun lampen gehad, want ze zeggen: Onze lampen gaan uit. Dus was er ook wel iets in hen verbrijzeld.

Het is duidelijk wat de werken van het vlees zijn: hoererij, onreinheid, losbandigheid, afgoderij, toverij, veten, twist, afgunst, uitbarstingen van toorn, zelfzucht, tweedracht, partijschappen, nijd, dronkenschap, brasserijen en dergelijke. Gal. 5:19-21.

Het is duidelijk hoe het met dit soort werken zit: iedereen weet dat het zonde is. Als we zulke dingen doen, is ons christendom niet bepaald geloofwaardig. Al hebben we dan nog zo'n mooie lamp, hij schijnt niet. Willen we beschouwd worden als christen, dan moeten we die zonden afleggen.

Alle tien hadden ze zoveel verbrijzeld dat ze maagden waren. Maar de wijzen dachten er niet alleen aan hun lamp op het moment zelf te laten branden, zij dachten ook aan de kruik.

Deze werken van het vlees dringen zich op in het dagelijks leven bij allerlei verzoekingen in contacten met mensen. Dan moet de lamp schijnen. Ook de vijf dwaze maagden willen zichzelf in deze beproevingen verloochenen, zodat hun lamp schijnt en de mensen hen niet kunnen oordelen. Maar daarmee zijn ze dan tevreden. Ze denken er niet over na dat het kleine beetje olie dat ze dan verkrijgen, meteen weer opbrandt. De lamp heeft wel geschenen voor de mensen, maar daarna was hij weer even leeg als tevoren.

De wijze maagden daarentegen denken aan olie vergaren. Het is hun niet genoeg dat hun lamp voor de mensen schijnt; als de beproeving voorbij is, denken ze erover na. Daar in de stilte voor Gods aangezicht krijgen ze zichzelf te zien, hun menselijk wezen, en dat verbrijzelen zij. Nu is er niemand voor wie ze hun licht moeten laten schijnen en hun lamp nodig hebben. De olie die ze nu verkrijgen, vergaren ze in de kruik. Dit is het verborgen leven met Christus in God.

De dwaze maagden zijn tevreden met het afleggen van wat duidelijk zonde is. Maar Paulus blijft daar niet staan. Hij zegt: Want ik ben mij van niets bewust, maar daardoor ben ik niet gerechtvaardigd; Hij die mij beoordeelt is de Here. 1 Kor. 4:4.

Indien wij in de Geest leven, laten wij dan ook in de Geest wandelen. Gal. 5:25.

U kunt niet in de Geest leven en intussen boos zijn. Als u boos bent, kunt u niet zeggen dat u zich van niets bewust bent. Nee, dan hebt u een slecht geweten. De lamp schijnt niet, anderen kunnen ook zien dat er iets met u aan de hand is.

Maar Paulus is er niet tevreden mee dat ze in de Geest leven - dat anderen hen niet om het een of ander kunnen oordelen. Nee, hij zegt: laten wij dan ook in de Geest wandelen. Het is de wandel die diepte geeft. Al kunnen anderen u niet oordelen, al bent u zich zelfs van niets bewust, dan nog moet u weten dat de Here u oordelen kan. Door het wandelen in de Geest - als de Here u gaat oordelen - komt er olie in de kruik.

Hier blijkt de gezindheid van de dwaze maagden. Zij zijn tevreden als de mensen hen niet kunnen oordelen. Dan zijn ze vrijmoedig. Stilte voor Gods aangezicht kennen ze niet, zoiets vinden ze luiheid en onverschilligheid. Ze kunnen ook ijverig zijn in de verspreiding van het evangelie en met hun lampen rondtrekken naar samenkomsten, ziekenhuizen en bejaardenhuizen of ergens op bezoek. Overal menen ze een taak te hebben. Als ze op reis zijn, moet er gepraat of gezongen worden. Het moet in één run doorgaan. Rust en stilte? Welnee, er moet iets gedaan worden! Ze lijken werkelijk op Martha. Die was in al haar ijver om Jezus te dienen menselijk. Ze begreep niets van Maria die aan de voeten van Jezus zat en olie vergaarde in haar kruik.

Het afleggen van de zonde die het geweten belast, geeft olie in de lamp. Maar het doden van de werkingen des lichaams door de Geest geeft olie in de kruik. Rom. 8:13, Kol. 3:8. De ijdelheid, preekzucht, aanzien des persoons en gierigheid, die voor iedereen zichtbaar is, moet verbrijzeld worden, afgelegd, wil de lamp kunnen schijnen. Daarmee zijn de vijf dwaze maagden tevreden, ze zijn verzadigd en rijk, ze zijn koning. 1 Kor. 4:8. Wie verzadigd raakt valt onder de dwaze maagden, in welk stadium hij zich ook bevindt.

Maar het doorzoeken van de Geest gaat veel dieper. Wilt u olie in de kruik hebben, dan moet u van binnen tot rust komen, zodat u de stem van de Geest kunt horen. Dan zal Hij u licht geven en u laten zien dat uw ijdelheid, eerzucht, preekzucht enz. veel dieper zit dan u ooit zou denken. Het gaat erom te wandelen in de Geest, te erkennen en te verbrijzelen. De vijf wijze maagden kennen dit kruiken-leven, ze hebben het lief, en zij krijgen olie zowel in de lamp als in de kruik.

Wat dit betreft kunnen we lering trekken uit de brief aan de engel der gemeente te Efeze, Op. 2:1-6. Ik weet uw werken en inspanning en uw volharding, en dat gij de kwaden niet kunt verdragen en hen op de proef gesteld hebt, die zeggen dat zij apostelen zijn maar het niet zijn, en dat gij hen leugenaars hebt bevonden. En gij hebt volharding en gij hebt veel verdragen omwille van mijn naam en gij zijt niet moe geworden. Maar Ik heb tegen u dat gij uw eerste liefde verzaakt hebt. Gedenk dan van welke hoogte gij gevallen zijt en bekeer u en doe weer uw eerste werken. Maar zo niet, dan kom Ik tot u en Ik zal uw kandelaar van zijn plaats wegnemen, indien gij u niet bekeert. Doch dit hebt gij, dat gij de werken der Nicolaďeten haat, welke ook Ik haat.

Er was niets dan goeds te zeggen van al de werken van de engel te Efeze. Niettemin dreigde hij tussen de vijf dwaze maagden terecht te komen. Hij moest zich bekeren. Hij had zijn eerste liefde verloren. Alleen in de eerste liefde is de gemeenschap, de band met Christus, zijn leiding, volkomen. De eerste werken in de eerste liefde waren voor Jezus gedaan, uitsluitend voor Hem. Die intieme gemeenschap vroeg Jezus van Petrus, voordat Hij hem de herderstaak toevertrouwde. Hebt Gij Mij meer lief dan dezen?

Op dit punt was de engel te Efeze afgegleden. Hij moest zich bekeren. Het was niet maar een gradueel verschil zodat hij zijn leven nog kon beteren. Nee, er was een wezenlijk verschil ontstaan. Uiterlijk waren de werken wel in orde, maar de kwaliteit ervan was slecht geworden.

We lezen in de brief aan de engel der gemeente te Sardes: Ik weet uw werken, dat gij de naam hebt dat gij leeft, maar gij zijt dood.

Om een naam te krijgen moet je iets presteren. De engel te Sardes had door zijn werken de naam gekregen dat hij leefde, zó actief was hij en zó goed waren zijn werken. Maar hij was dood. Hij had de band met Jezus verloren, en deed zijn werken voor het aangezicht van mensen.

O wat zijn er veel mensen die in hun ijver voor de zaak van Jezus de band met Hem hebben verloren! Zij zoeken hun eigen belang en leiden alleen maar een lampleven. Fil. 2:21. Ze willen de naam hebben dat ze leven. Daarom getuigen ze, bidden ze, daarom doen ze hun best om mensen tot bekering te brengen, daarom zijn ze vrijgevig en opofferend.

Deze engel leek wel een voorbeeldig arbeider in de wijngaard, maar hoor eens wat voor vermaning hij krijgt: Word wakker en versterk het overige dat dreigde te sterven, want Ik heb geen van uw werken vol bevonden voor mijn God.

Paulus vermaant ons niet belust te zijn op inhoudloze eer, elkaar daartoe aanzettend. Gal. 5:26. De engel te Sardes had in zijn streven om de naam te krijgen dat hij leefde, ook andere leden meegetrokken in de wedloop van ijdel eerbejag. Zo'n wedloop buigt af van de leiding van de Geest en leidt tot de dood. Hij zal voor hen verantwoording moeten afleggen.

Doch gij hebt enkele personen te Sardes, die hun klederen niet hebben bezoedeld en zij zullen met Mij in witte klederen wandelen, omdat zij het waardig zijn.

Deze klederen, het smetteloos fijne linnen, zijn de rechtvaardige daden der heiligen. Enkele personen te Sardes hadden hun klederen niet bezoedeld. Zij hadden de alle ijdel eerbejag overwonnen en al hun werken voor God gedaan. De leiding van zijn Geest was voor hen het allerbelangrijkste. De liefde van Christus drong hen. Zij hadden zich niet laten meetrekken in de dodelijke wedloop die de voorganger en de anderen in de gemeente waren begonnen.

Wie overwint! Ja, die heeft grote beloften. Overwinnen: je werken niet doen om gezien te worden, maar omdat je Jezus lief hebt en alles doet voor Hem. Ja, dan bent u werkelijk

wijs. Dan gaat u mee, als Jezus als een dief komt om wie gereed zijn te halen. En u zult, gekleed in witte klederen, met Jezus wandelen en Hij zal uw naam belijden voor zijn Vader en voor zijn engelen. Maar de engel te Sardes en die anderen blijven achter, als zij zich niet bekeren. Zij zijn bij de dwaze maagden gaan behoren. Op. 3:1-5.

Vervloekt, wie het werk des Heren met lauwheid verricht. Zo was het met de engel der gemeente te Laodicea gegaan. Hij was noch heet noch koud, daarom wilde Jezus hem uit zijn mond spuwen.

Als je dit leest, vraag je je af: Was hij dan geen huichelaar? Iemand die bewust huichelt weet wat hij doet, maar hij had zichzelf bedrogen. Gij zegt: ik ben rijk en heb mij verrijkt en heb aan geen ding gebrek, en

dat gij ellendig en jammerlijk en arm en blind en naakt zijt. Zo kan het gaan als u diep in uw hart niet trouw bent en niet geheel voor Gods aangezicht wandelt. weet niet U kunt er zeker van zijn dat ze allemaal in verzoening geloofden. Maar nu was dat de vraag niet. Wil er sprake zijn van horen bij de eerstelingen, dan moeten de werken volkomen zijn, omdat die het bruidskleed zullen vormen. Het is niet voldoende dat de werken op zich goed zijn; maar zij moeten in ijver voor de Here zijn verricht. Tit. 2:14.

De mensen kunnen alleen maar de lamp zien. De kruik is voor hen niet zichtbaar. Die staat verscholen in de voorraadkast. Daarom kunnen ze geen verschil zien tussen de maagden, al merken ze wel dat er wat weinig olie zit in enkele lampen die niet zo helder branden.

Terwijl de bruidegom uitbleef, werden zij allen slaperig en sliepen in. Dit was bij allen gelijk en het wordt hun niet verweten dat ze sliepen. Deze slaap betekent dus niet dat ze lauw of afvallig zijn geworden, maar kan betekenen dat er een tijd komt waarin ze niet kunnen werken.

De nacht komt waarin niemand werken kan. Ze kunnen de lampen niet gebruiken, b.v. openlijk een samenkomst aankondigen. Ze moeten zich rustig houden. Het wordt: Wie onrecht doet, hij doe nog meer onrecht; wie vuil is, hij worde nog vuiler; wie rechtvaardig is, hij bewijze nog meer rechtvaardigheid; wie heilig is, hij worde nog meer geheiligd. Zie Ik kom spoedig. Op. 22:11-12.

En midden in de nacht klonk er een geroep: De bruidegom, zie, gaat uit hem tegemoet! Toen werden ze allemaal wakker. Nu hadden ze hun lamp nodig. Dit werd de maagden toegeroepen in het duister en ze hadden allen een oor om te horen. Nu moesten ze het zeggen in het licht, het van de daken prediken. Ze brachten hun lampen in orde.

Doch terwijl zij struikelen, zullen zij een kleine hulp vinden. Dan. 11:34. God kan midden in de nacht een kleine hulp laten komen, een gelegenheid om, al is er grote verdrukking, het woord te verkondigen: een opwekking.

Ze brengen hun lampen in orde, maar om midden in de nacht licht te kunnen geven is meer olie nodig dan wat er in de lamp zit. Nu beleven de dwaze maagden het verschrikkelijke, dat hun lampen uitgaan. Hun woorden hebben niet genoeg gewicht om door de heersende duisternis, de geestesmachten, heen te breken. Ze zijn krachteloos. Hun inzicht in de leer van Christus gaat niet diep genoeg.

Nu wordt hun duidelijk wat ze verzuimd hebben en ze willen olie van de wijze maagden. Alleen kunnen ze niet staande blijven in de strijd, ze willen hulp. Maar de wijze hebben alleen maar olie voor zichzelf. Ze kunnen de dwaze maagden niet helpen. Nee, die moeten eerst naar de verkopers gaan, ervoor zorgen het leven van Christus te leiden, tijd nemen om olijven stuk te stoten, zodat hun woorden voldoende gewicht en kracht kunnen krijgen.

Het leven is het licht der mensen. Daarom kan niemand licht van anderen lenen. Ook nu zijn er die misschien zelfs in de zonde leven, maar zich proberen te verschuilen onder christenen. Zij wekken vertrouwen omdat ze een samenkomst bezoeken waar zulke goede mensen zijn. Maar de tijd komt dat ze door de mand vallen.

Ook horen we wel eens broeders iets brengen wat ze van God hebben ontvangen. Hun lampen geven licht en zijn tot zegen. Maar ze vinden wat ze gekregen hebben te weinig, en gaan verder met eigen redeneringen. Dan merken we dat hun lamp begint te walmen.

Toen het geroep weerklonk, was het te laat om olie te kopen. De bruidegom kwam en die gereed waren, gingen mee naar binnen. Later kwamen ook de andere maagden en zeiden: Heer, heer, doe ons open! Maar hij antwoordde en zei: Voorwaar, ik zeg u, ik ken u niet.

Ze hadden voor het aangezicht van mensen geleefd en aan het getuigenis van de bruidegom hadden ze niet gedacht. Met hen had Hij niet zo kunnen spreken als met Maria. Hij kende hen niet. De dwaze maagden bleven achter in de grote verdrukking.

Na twaalf uur wordt de nacht zwart en koud. Laten wij daarom allemaal wakker worden en meer besef krijgen van olie vergaren in onze kruik. Dan zullen we in staat zijn te ontkomen aan alles wat geschieden zal en gesteld te worden voor het aangezicht van de Zoon des mensen! Luc. 21:36.





De antichrist, de valse profeet


En hij voerde Hem op een hoogte en toonde Hem al de koninkrijken der wereld in een ogenblik tijds. En de duivel zei tot Hem: Ik zal U al deze macht geven en hun heerlijkheid, want zij is mij overgegeven en ik geef haar aan wie ik wil. Indien Gij mij dan aanbidt, zal zij geheel van U zijn. Luc. 4:5-7.

Antichrist betekent: tegen Christus. Satan wilde Jezus beletten de Christus te worden, de gezalfde Gods; in plaats daarvan wilde hij Hem een antichrist laten worden. Daartoe moest Jezus hem aanbidden. Dit is de duivel niet gelukt en hij moest andere wegen gaan bewandelen. Hij moest ook een zoon zien te krijgen, evenals God zijn Zoon geopenbaard heeft.

Maar er ging van het werk van Jezus zoveel kracht uit, dat de duivel zijn zoon niet tegelijkertijd kon openbaren. Evenals de wolf het niet waagde voor de dag te komen zolang Paulus leefde, kan ook de antichrist zich niet openbaren voordat Christus verdwenen is. Daarom moest de duivel ermee beginnen de mensen met zijn geest te bewerken: de geest van de antichrist. En zoals we hiervoor gezien hebben, is deze geest al aan het werk sinds de dagen der apostelen, door middel van de hoer. Maar er is nog steeds iets wat hem weerhoudt: het zout dat kracht heeft, zodat hij zich niet kan openbaren. Pas als dat verwijderd is, kan hij zich openbaren.

We hebben in het voorgaande gezien dat het beest uit de zee opkomt. De duivel heeft door middel van de hoer het christendom zo krachteloos gemaakt dat de mensen er niet meer in geloven, en daarmee de weg gebaand voor het beest. Evenals het beest uit de zee opkomt, komt de antichrist, de valse profeet, uit de aarde op: uit het lichaam van het beest.

En ik zag een ander beest opkomen uit de aarde en het had twee horens als die van het Lam en het sprak als de draak. En het oefent al de macht van het eerste beest voor diens ogen uit. En het bewerkt dat de aarde en zij die daarop wonen, het eerste beest zullen aanbidden, welks dodelijke wond genezen was. En het doet grote tekenen, zodat het zelfs vuur uit de hemel doet neerdalen op de aarde ten aanschouwen van de mensen. Op. 13:11-13.

Het beest had de horens van een lam. Het moest dus aan het Lam doen denken, maar het sprak als een draak. Dit is de valse profeet. Op. 19:20. Hier krijgt het beest zijn eigen profeet, en die brengt vaart in de zaak.

Daarentegen is diens komst naar de werking des Satans met allerlei krachten, tekenen en bedrieglijke wonderen. 2 Tess. 2:9.

Door de werking van de Satan is eerst het beest verschenen en daarna, vanuit het beest, de valse profeet. Het beest heeft met zijn politiek veel goeds tot stand gebracht, zaken die het christendom de mensen niet heeft kunnen geven en wel juist omdat het bedorven is door de geest van de antichrist

. Het christendom is alleen maar een belijdenis zonder werken geweest. Nu komt het beest met christendom in de praktijk, zonder belijdenis, en de valse profeet zegt: Niet een ieder die zegt: Here, Here, zal het koninkrijk der hemelen binnengaan. Wie komt er dan wel in? Wie de wil van God doet! Kijk maar hoe schraperig ze zijn in christelijke landen en hoe ze elkaar uitbuiten. Ze zeggen: Here, Here, maar zoeken hun eigen belang. Christendom betekent toch met elkaar delen? God vraagt niet of we geregeld naar de kerk zijn gegaan en veel hebben gebeden. Nee, de maatstaf is veel eenvoudiger. Met simpele directe woorden zegt Jezus: Ik had honger. Wat heb je daarmee gedaan? Ik was ziek. Wat heb je daarmee gedaan? Kijk eens wat onze politiek tot stand heeft gebracht!

hebben Gods wil gedaan. De zieken krijgen gratis doktershulp en ziekenhuisverpleging, zonder inkomensverlies. Iedereen heeft werk, eten en kleren. Dat is tenminste christendom!Wij Hier horen we de profeet spreken als de draak. Hij biedt alle heerlijkheid van de wereld, zoals Satan dat deed aan Jezus. Satan heeft door zijn krachtige werking de mensen in de ene greppel gekregen, namelijk: Here, Here zeggen zonder zijn wil te doen. Nu komt de valse profeet dat bedrog ontmaskeren om ze vervolgens dwars over de weg de andere greppel in te sturen: het Here, Here wegmoffelen om in plaats daarvan zijn wil te doen zonder Hem te belijden. Daardoor heeft de antichrist Christus uitgeschakeld.

De mensen zijn ver weg geraakt. Zij aanbidden zichzelf. Ze hebben zich een eigen hemel geschapen buiten de hulp van God om. Ze hebben zichzelf verlost met hun eigen hamer die ze collectief geheven hebben.

Zo'n terugslag geeft het valse christendom. Door Jezus te belijden zonder zijn wil te doen hebben ze Hem verwijderd uit de praktijk van hun leven. En op dit ogenblik heeft Satan gewacht om ook de naam

te verwijderen.JezusNu hebben de mensen geen verzoener of middelaar meer nodig. Ze hebben het nu zover gebracht dat zijzelf gerechtigheid kunnen bewerkstelligen, ze hebben de hemel op aarde gekregen.

Het is ongelooflijk wat voor tekenen en wonderen de profeet doet, en de mensen geloven de leugen. Ze hebben de liefde tot de waarheid niet willen aanvaarden, waardoor ze hadden kunnen behouden worden. Ze hebben niet willen weten van een dagelijks kruis, waaraan je moet afsterven aan jezelf om zo herschapen te worden. Ze hebben niet willen horen dat ze zelf slecht zijn. Nee, de maatschappij was de schuld van alles. Nu heeft het beest de maatschappij herschapen, zodat er gelijke rechten zijn voor iedereen.

Als Jezus sprak, bracht Hij het kruis: eerst offeren en dan heerlijkheid. Maar de valse profeet predikt heerlijkheid zonder kruis en zonder offers. Iedereen die zijn eigen slechtheid niet wil erkennen, gelooft de valse profeet. Opdat allen worden geoordeeld die de waarheid niet geloofd hebben, doch een welgevallen hebben gehad in de ongerechtigheid. 2 Tess. 2:12.

Jezus zegt dat Hij de

wijnstok is. Daartegenover is ook de antichrist een wijnstok, nog wel een met veel ranken. Maar dat is de valse wijnstok, een aardse wijnstok. Als daarvan geoogst wordt, wordt dat een verschrikkelijke dag. Op. 14:18-20. ware De vruchten van die beide wijnstokken kunnen op elkaar lijken en velen zien geen verschil. Doordat ze de heerlijkheid van deze wereld liefhebben, laten ze zich misleiden door het christendom in de praktijk zonder Here, Here.

In onze tijd troosten veel mensen zich met hun liefdadigheidswerk, zonder zich tot God te bekeren. Ja, je hoort moeders zelfs van hun kinderen zeggen: Ze doen zoveel goed, ze zijn in hun leven net als christenen, zelfs beter dan veel christenen. Het ontbreekt er alleen maar aan dat ze zich bekeren. Alsof je van bekering kunt zeggen:

Het is juist alleen maar.. Anders zijn ze een rank van de wijnstok op aarde, een rank van de antichrist.alles





De opname


Want wij zeggen u met een woord des Heren: wij levenden, die achterblijven tot de komst des Heren, zullen in geen geval de ontslapenen voorgaan, want de Here zelf zal op een teken, bij het roepen van een aartsengel en bij het geklank van een bazuin Gods, neerdalen van de hemel, en zij die in Christus gestorven zijn, zullen het eerst opstaan; daarna zullen wij levenden, die achterbleven, samen met hen op de wolken in een oogwenk opgenomen worden, de Here tegemoet in de lucht en zó zullen wij altijd met de Here wezen. Troost elkaar dus met deze woorden.

Maar over de tijden en gelegenheden, broeders, is het niet nodig, dat u geschreven wordt: immers, gij weet zelf zeer goed, dat de dag des Heren zó komt, als een dief in de nacht. 1 Tess. 4:14-18 en 5:1-2.

De tijden en gelegenheden hoeven wij niet te weten, zegt de apostel, want de dag komt als een dief in de nacht. Maar dan zouden we die immers juist wel moeten weten! Velen zijn er dan ook mee bezig geweest de dag te berekenen. Telkens en telkens weer hebben ze berekeningen gemaakt en de gemoederen in beweging gebracht om opwekking te krijgen, maar ze hebben het altijd mis gehad en dat zal ook zo blijven. Jezus zegt zelf: Doch van die dag en van die ure weet niemand, ook de engelen der hemelen niet, ook de Zoon niet, maar de Vader alleen. Matt. 24:36.

We zien dat die dag zal komen als een dief. Maar Jezus is geen dief. Hij neemt alleen mee wie van Hem zijn.

1 Kor. 15:23. Daarom overkomt ook die dag ons niet als een dief.Niet alleen in onze tijd heeft men geprobeerd onrust te zaaien met de dag des Heren. Paulus waarschuwt daar al tegen met de woorden: dat gij niet spoedig uw bezinning verliest of in onrust verkeert, hetzij door een geestesuiting, hetzij door een prediking, hetzij door een brief die van ons afkomstig zou zijn, alsof de dag des Heren reeds aanbrak. 2 Tess. 2:2.

Is het niet vreemd, dat ze in onrust zouden komen door geruchten dat de dag des Heren al aanbrak? Dat wordt duidelijk bij het lezen van het eerste vers. De komst van onze Here Jezus Christus en onze vereniging met Hem is de opname. En de dag des Heren is de dag dat Hij als koning komt, de antichrist doodt door de adem van zijn mond en het koningschap aanvaardt voor duizend jaar. Als de dag des Heren al aanbrak, waren ze niet bij de vereniging met Jezus meegegaan. Geen wonder dat ze dan zouden schrikken, als ze hoorden dat de dag des Heren aanbrak. Maar horen van de opname, onze vereniging met Hem, is geen verschrikking voor wie gereed zijn. Integendeel, daar moeten we elkaar mee troosten. 1 Tess. 4:18.

Dan legt Paulus uit dat eerst nog een en ander moet gebeuren. Allerlei mensen hebben gezegd, nu al jarenlang, dat alles is vervuld zodat Jezus op elk moment terug kan komen. Als dat waar was, was Jezus al gekomen. Maar aangezien Hij niet gekomen is, is dus niet alles vervuld. En al helemaal niet heeft de mens der wetteloosheid zich geopenbaard, waarvan staat dat Jezus hem op de dag des Heren zal doden door de adem van zijn mond.

Terwijl zij zeggen: het is alles vrede en rust, overkomt hun, als de weeën een zwangere vrouw, een plotseling verderf en zij zullen geenszins ontkomen. Maar gij, broeders, zijt niet in de duisternis, zodat die dag u als een dief overvallen zou: want gij zijt allen kinderen des lichts en kinderen des dags. Wij behoren niet aan nacht of duisternis toe; laten wij dan ook niet slapen gelijk de anderen, doch wakker en nuchter zijn. 1 Tess. 5:3-6.

Hier zien we dat die dag ons niet als een dief overvalt. Dat komt niet doordat wij de dag of het uur weten, maar doordat we kinderen des lichts zijn. Wij staan gereed om Jezus te ontvangen en dan kan de dief komen wanneer hij wil, hij overrompelt ons niet. Naarmate de dag nadert, zal God dat aan ons die gereed zijn, laten merken in onze geest, als een getuigenis dat de dag nabij is. Dat leren wij uit de gelijkenis van de tien maagden. Zij kregen gelegenheid om zich gereed te maken. Juist omdat zij als reine maagden de dag toebehoorden, wisten ze: Nu komt de bruidegom! en zij kregen het bevel hem tegemoet te gaan. Maar zelfs onder hen waren er die niet meegingen.

We zien bij Jezus' eerste komst toen Hij in Bethlehem werd geboren, dat de herders op het veld het te horen kregen. Maar de schriftgeleerden, die van alles op de hoogte hadden moeten zijn, wisten niets.

Op de dag dat Jezus in de tempel werd voorgesteld, waren Simeon en Anna aanwezig. Zij beseften wie Hij was. Zo zal het ook zijn bij Jezus' tweede komst. Dus wie deze hoop op Hem heeft, reinigt zich gelijk Hij rein is. Dan zal die dag u niet als een dief overvallen, wanneer die ook komt.

Hoewel die dag nog niet zo dichtbij is dat er geroep klinkt, heeft Jezus ons toch verschillende kentekenen gegeven, opdat wij ons kunnen verheugen. Hij zegt: Leert dan van de vijgeboom deze les: Wanneer zijn hout reeds week wordt en de bladeren doet uitspruiten, weet gij daaraan dat de zomer nabij is. Zo moet ook gij, wanneer gij dit alles ziet, weten dat het nabij is, voor de deur. Matt. 24:32-33.

De vijgeboom is het Joodse volk en al de andere bomen zijn de heidenvolkeren. Luc. 21:29. Er is oorlog, pest, angst. Het moet aldus geschieden, zegt Jezus. Dan mogen wij onze hoofden omhoog heffen, want onze verlossing nadert.

Nu zullen we er iets van zien, hoe de vijgeboom uitloopt. Dit is het duidelijkste teken dat wij hebben.

Zo zegt de Here Here:

Ik het huis Israëls bijeenverzamel uit de natiën in wier land zij verstrooid zijn, dan zal Ik Mij ten aanschouwen van de volken aan hen de Heilige betonen en zij zullen wonen in hun land, dat Ik aan mijn knecht Jakob gegeven heb. Zij zullen daar veilig wonen en huizen bouwen en wijngaarden planten; ja veilig zullen zij wonen, terwijl Ik gerichten voltrek aan allen uit hun omgeving, die hen veracht hebben. En zij zullen weten, dat Ik de Here, hun God ben. Ezech. 28:25-27. Hier zien we dat als God zijn gerichten aan de heidenen voltrekt, Israël veilig in zijn eigen land woont. Als 1De Joden moeten veel doormaken eer ze daar komen. Want zie, Ik geef bevel en Ik schud het huis van Israël onder al de volken gelijk men met een zeef schudt, en geen steentje zal ter aarde vallen. Door het zwaard zullen zij sterven, al de zondaren van mijn volk, die zeggen: Gij moogt het kwaad niet nader brengen en het ons niet tegemoet voeren. Te dien dage zal Ik de vervallen hut van David weer oprichten, Ik zal haar scheuren dichten en wat daarvan is ingestort overeind zetten; Ik zal haar herbouwen als in de dagen van ouds. Amos 9:9-11.

Dit hebben we in onze dagen in vervulling zien gaan. We weten dus dat de tijd nabij is om de vervallen hut van David weer op te richten. Toen de profeet die dorre beenderen in het dal zag en moest profeteren dat ze zouden herleven, klonk er lawaai, er kwam tumult en de beenderen voegden zich aaneen zoals ze bij elkaar hoorden. Ezech. 37:7. In het tumult van de tweede wereldoorlog zijn de Joden nader tot elkaar gekomen. Hun graven werden geopend. Ze hadden zich begraven in grote ondernemingen en in posities die ze niet wilden verlaten, maar in deze tijd zijn ze uit hun graven opgekomen.

Daarom profeteer en zeg tot hen: Zo zegt de Here Here: zie, Ik open uw graven en zal u uit uw graven doen opkomen, o mijn volk, en u brengen naar het land Israël. vs 12.

Dit alles vindt plaats onder oorlog en honger, tumult en rumoer. In zoverre kunnen we zeggen dat Gods toorn over de mensen gaat, maar het is niet

toorn, niet het eindgericht. Dat komt pas nadat de Joden weer in hun land terug zijn. Daar zullen ze veilig wonen, terwijl God gerichten voltrekt aan allen uit hun omgeving, precies zoals ze vroeger in Gosen hebben gewoond toen de plagen de Egyptenaren troffen. Jes. 26:20-21.deMaar op die dag zal Ik het land Gosen waar mijn volk verblijf houdt uitzonderen, dat daar geen steekvliegen voorkomen, opdat gij weet dat Ik, de Here, in het land ben. Want Ik zal mijn volk van uw volk bevrijden. Morgen zal dit teken geschieden. Ex. 8:21-23.

Dan gaat het woord van Jesaja in vervulling: Want zie, duisternis zal de aarde bedekken en donkerheid de natiën, maar over u zal de Here opgaan en zijn heerlijkheid zal over u gezien worden. Jes. 60:2.

Israël is dan in de schuilplaats des Allerhoogsten gezeten en vernacht in de schaduw des Almachtigen. Al vallen er duizend aan uw zijde en tienduizend aan uw rechterhand, tot u zal het niet genaken; slechts zult gij het met uw ogen aanschouwen en de vergelding aan de goddelozen zien. Ps. 91.

Dit betreft het aardse Israël, maar het heeft ook betrekking op het geestelijke Israël, de mensen die Jood zijn in het verborgene en de ware besnijdenis kennen, die van het hart, naar de Geest. Rom. 2:29. Wanneer God het aardse volk der Joden in Israël bijeenbrengt, zal Hij ook de bruid bijeenbrengen en haar opnemen in de wolken en dan zullen wij altijd met de Here wezen.

Wij hebben eerder in Op. 14 gezien, dat als de engel het uur van Gods oordeel aankondigt, de 144.000 met het Lam op de berg Sion staan en een nieuw gezang zingen.

Troost elkaar dan met deze woorden, zei Paulus, en het is in verdrukking, verzoeking en smaad werkelijk een troost, dat wij bewaard zullen blijven voor Gods oordeel, voor de toorn, de grote verdrukking. Paulus zegt zelfs dat we ons moeten toerusten met de helm van de hoop der zaligheid. Want God heeft ons niet gesteld tot toorn, maar tot het verkrijgen van zaligheid door onze Here Jezus Christus. 1 Tess. 5:8-9. Hoor maar eens, hoe duidelijk uit de Schrift blijkt, dat wij voor

toorn bewaard zullen blijven:de Doodt dan de leden die op de aarde zijn: hoererij, onreinheid, hartstocht, boze begeerte, hebzucht die niet anders is dan afgoderij, om welke dingen de toorn Gods komt over de kinderen der ongehoorzaamheid. Kol. 3:5-6 en Ef. 5:3-6. Dit wordt immers als waarschuwing gezegd, wij moeten deze dingen ontvluchten. Doen we dat, dan worden wij ook verlost van de toorn.

Wij allen hebben vroeger daarin verkeerd, in de begeerten van ons vlees, handelende naar de wil van het vlees en van de gedachten en wij waren van nature, evenzeer als de overigen, kinderen des toorns. Ef. 2:3. Kinderen des toorns zijn mensen voor wie Gods toorn bestemd is, mensen die handelen naar de wil van het vlees en van de gedachten. Ook wij hebben vroeger daarbij gehoord, maar nu niet meer. Gelooft u dan niet dat God ons van de toorn zal verlossen?

Veel meer zullen wij derhalve, thans door zijn bloed gerechtvaardigd, door Hem behouden worden van de toorn. Rom. 5:9.

Ja, zoals Noach door de ark behouden werd van de zondvloed, zullen wij door Jezus behouden worden van de toorn. Hij zal ons opnemen. Hij heeft Lot bevrijd uit Sodom en Gomorra, en dan weet de Here de godvruchtigen uit de verzoeking te verlossen en de onrechtvaardigen te bewaren om hen op de dag des oordeels te straffen. 2 Pet. 2:4-9.

Met nog veel meer schriftwoorden kan ik u troosten, die op de Here wacht en uzelf reinigt gelijk Hij rein is.

Nu komen velen met de vraag: Zullen wij van de verdrukking dan niets merken? Verdrukkingen zijn er altijd al geweest. Maar u moet weten dat christenvervolging, en verdrukking in het algemeen, niet hetzelfde is als de toorn van God, die alleen voor de goddelozen is bestemd. Integendeel, het is de smeltkroes waarin Hij het goud loutert, en daarover moeten wij ons verblijden. 1 Pet. 4:12-16. Gods gerichten zijn immers altijd al over de goddelozen gegaan en godvruchtige mensen hebben mee moeten lijden, al heeft Gods hand op hen gerust. Niemand van ons is zo'n licht en zout geweest als hij had moeten zijn. Daarom, al hebben we niet rechtstreeks schuld aan alle zonde en goddeloosheid, dan toch wel indirect. Dan is het toch niet onredelijk dat wij ook iets van de straf moeten ondergaan.

Ook zult gij horen van oorlogen en van geruchten van oorlogen. Ziet toe, weest niet verontrust; want dat moet geschieden, maar het einde is het nog niet. Matt. 24:6.

Dit gebeurt opdat de Joden geschud en verzameld worden en uit hun graven vandaan naar hun land komen. We hebben het gezien en we zullen het zien. Het wordt voor ons geen prettige tijd. En Jeruzalem zal door de heidenen vertrapt worden, totdat de tijden der heidenen vervuld zijn. Luc. 21:24.

Al deze dingen zullen we meemaken, we zullen de druk voelen tijdens de ontwikkeling van het beest, het begin van de weeën zien. Anders gezegd, we maken de eerste helft van de nacht mee, en aan de hand van de vijgeboom kunnen we de ontwikkeling nauwkeurig volgen. Als Jeruzalem bevrijd wordt en de Joden daar verzameld zijn, dan is ook het uur van onze bevrijding gekomen.

Hoor maar wat Bevin, de Britse minister van buitenlandse zaken, tijdens een persconferentie op 13 nov. 1945 uitsprak: Ik wil mijn politieke reputatie op het spel zetten om een oplossing te vinden voor de kwestie Palestina. Mijn enige grote droom is de Joden democratische vrijheid te geven.

Dit is een teken des tijds waarop wij acht moeten slaan, tot troost en blijdschap voor ons die de Here verwachten.2

* * *



1 Dit werd geschreven voordat de staat Israël werd gesticht in 1948. Red.2 Bevin deed precies het omgekeerde van wat hij beloofd had. Maar God heeft bewezen dat Hij niet van hem afhankelijk was. Nu is Jeruzalem in handen van de Joden, maar de moskee, de tempel van de Arabieren, staat op het tempelplein. Dit is Gods lankmoedigheid in onze dagen, die ook in de dagen van Noach bleef afwachten. 1 Petr. 3:20. Zolang de Joden nog niet aan hun tempel kunnen bouwen krijgen wij, naar het schijnt, genade om aan de gemeente te bouwen. 1 Petr. 2:5.





De eerstelingen


De opname is de oogst van de eerstelingen. Naar zijn raadsbesluit heeft Hij ons voortgebracht om in zekere zin eerstelingen te zijn onder zijn schepselen. Jak. 1:18, Op. 14:4. De donkere nachten en harde stormen van de herfst blijven de eerstelingen bespaard. De eerstelingen, dat is het allerbeste.

Eigenlijk is Jezus de eersteling. Zo zullen ook in Christus allen levendgemaakt worden. Maar ieder in zijn eigen rangorde: Christus als eersteling, vervolgens die van Christus zijn bij zijn komst. 1 Kor. 15:22-23.

Dit stemt ook overeen met het voorbeeld uit het oude verbond. Spreekt tot de Israëlieten en zeg tot hen: Wanneer gij komt in het land dat Ik u geef, en de oogst daarvan binnenhaalt, dan zult gij de eerstelingsgarve van uw oogst naar de priester brengen en hij zal de garve voor het aangezicht van de Here bewegen, opdat gij welgevallig zijt. Daags na de sabbat zal de priester die bewegen. Lev. 23:10-17. Dit was het Pascha.

Jezus is de eerstelingsgarve, de eersteling van Gods verlossingsplan. Hij heeft de nieuwe weg ingewijd en is onze voorloper tot achter het voorhangsel. Hij is de eerstgeborene onder vele broeders. Rom. 8:29. Mijn Zoon zijt Gij, Ik heb U heden verwekt. Hebr. 1:5.

Jezus was in waarheid een garve van het beweegoffer. Hij was los van de aarde en los van de mensen. Hij werd voor het aangezicht van de Vader bewogen.

Vanaf de dag daarna moesten ze zeven weken tellen tot Pinksteren. Dan moesten ze de Here een nieuw spijsoffer brengen: Uit uw woonplaatsen zult gij twee beweegbroden meebrengen. Uit twee tienden efa fijn meel zullen zij bereid worden. Gezuurd zullen zij gebakken worden, eerstelingen voor de Here.

Op het Pinksterfeest waren er honderdtwintig mensen in de zaal, en ze werden als het ware bewogen voor het aangezicht van de Here. Zoals het meel een vrucht was van de garve, waren zij een vrucht van het volbrachte werk van Jezus. Zij waren eerstelingen.

Maar eigenlijk zijn de eerstelingen niet rijp vóór de opname, want het meel moest eerst doorzuurd en gebakken worden, en wel tot twee beweegbroden: Joden en heidenen.

Gewoonlijk is zuurdeeg een beeld van de zonde, maar ook het koninkrijk der hemelen is gelijk aan een zuurdesem, dat een vrouw nam en in drie maten meel deed, totdat het geheel doorzuurd was. Matt. 13:33.

We moeten het oude zuurdeeg wegdoen om een vers deeg te kunnen zijn, want ook ons paaslam is geslacht: Christus. 1 Kor. 5:7-8. Als het Pascha werd, mocht er geen zuurdeeg in huis gevonden worden. Want ieder die iets gezuurds eet, van de eerste tot de zevende dag, zo iemand zal uit Israël worden uitgeroeid. Ex. 12:15.

Jezus heeft het oude zuurdeeg uitgeroeid. In Hem heeft God de zonde in het vlees veroordeeld. Rom. 8:3. De oude mens is met Hem gekruisigd. Het zuurdeeg, werking van de oude mens, moest ophouden te bestaan.

Nu begon er een nieuwe tijd. Daarom moest de maand Abib de eerste maand van het nieuwe jaar zijn. Ex. 12:2. Nu moesten ze zeven dagen ongezuurd brood eten, en Jezus zei tot de apostelen: Maar gij moet in de stad blijven, totdat gij bekleed wordt met kracht uit de hoge. Luc. 24:49. Ze moesten wachten op de werking van het nieuwe zuurdeeg. Ze hadden zich gereinigd van het oude en wachtten in stilheid, onder gebed, totdat het beloofde zou komen. Op de Pinksterdag stonden ze daar, en Jezus bekleedde hen met kracht uit de hoge. Het nieuwe zuurdeeg, de Heilige Geest, vervulde hen en nu konden ze beginnen te werken.

Nu moest het meel gebakken worden met zuurdeeg, totdat het geheel doorzuurd was. Dit geldt niet alleen voor de verlossing van ieder persoonlijk doordat hij steeds meer deel krijgt aan goddelijke natuur, maar ook voor allen samen die tot de bruid behoren. Als dat werk volbracht is, komt de dag waarop zij die in Christus gestorven zijn, eerst zullen opstaan, en daarna zullen wij levenden, die achterbleven, samen met hen op de wolken in een oogwenk weggevoerd worden, de Here tegemoet in de lucht.

Dan zijn de drie maten meel: geest, ziel en lichaam, geheel doorzuurd. 1 Tess. 5:23. Het zijn twee beweegbroden geworden, los van de aarde en los van de mensen, eerstelingen voor God en het Lam.

Dit werk is nog niet klaar, daarom is de Here nog niet gekomen. De Here talmt niet met de belofte, al zijn er die aan talmen denken, maar Hij is lankmoedig jegens ons. Houdt de lankmoedigheid van onze Here voor zaligheid. Laten wij door heilige wandel en godsvrucht de komst van Gods dag bespoedigen. 2 Pet. 3:9-15.





De priesterwijding


Niemand kan bij de eerstelingen horen zonder geheel afgezonderd te zijn. Dan zult gij de Levieten voor Aäron en zijn zonen plaatsen en hen bewegen als een beweegoffer voor de Here. Aldus zult gij de Levieten uit de Israëlieten afzonderen, opdat de Levieten mijn eigendom zijn. Eerst daarna zullen de Levieten naar binnen gaan om bij de tent der samenkomst dienst te doen. Gij zult hen reinigen en hen als beweegoffer bewegen. Want zij zullen uit de Israëlieten Mij onvoorwaardelijk geschonken zijn; Ik heb hen voor Mij genomen in plaats van alles wat het eerst uit de moederschoot voortkomt, van alle eerstgeborenen onder de Israëlieten. Want alle eerstgeborenen onder de Israëlieten, zowel van mens als van dier, zijn mijn eigendom; op de dag dat Ik alle eerstgeborenen in het land Egypte sloeg, heb Ik hen Mij geheiligd. Num. 8:13-17.

God nam het nauw met de afzondering. Ze moesten een beweegoffer voor de Here zijn, los van alles, geheel toegewijd aan de Here. Er zijn er maar weinig die met zo'n afzondering akkoord gaan. Je moet toch met de mensen meedoen, zeggen ze. Dus moeten ze naar de bioscoop en naar het voetbalveld, om maar te zwijgen van de avondjes bij familie en kennissen om ze te winnen. Maar in plaats daarvan worden zij zelf vervuld met de geest en de dikdoenerij van de wereld. God kan hen niet gebruiken. Zij zullen nooit tot de eerstelingen behoren.

Wie is voor de Here? Die kome tot mij! En tot hem verzamelden zich al de Levieten. En hij zei tot hen: Zo zegt de Here, de God van Israël: Ieder gorde zijn zwaard aan zijn heup en ga heen en weer door de legerplaats van poort tot poort, en dode, ieder zijn broeder en ieder zijn verwant en ieder zijn naaste. Mozes nu zei: Weest heden de Here gewijd! - want ieder was tegen zijn zoon en zijn broeder - en wel om heden een zegen over u te brengen. Ex. 32:26-29.

Dit is een voorbeeld van wat Jezus gezegd heeft: Indien iemand tot Mij komt en niet haat zijn vader en moeder en vrouw en kinderen en broeders en zusters, ja, zelfs zijn eigen leven, die kan mijn discipel niet zijn. Luc. 14:26.

We zien dat er radicaliteit nodig is. In dat haten ligt immers de dood besloten ten aanzien van familie, vrienden en ons eigen leven: van alles wat menselijk is. Met minder gaat het niet. U kunt niet voor Gods aangezicht staan als u niet geheel besneden bent.

God heeft alle eerstgeborenen van Israël voor zich geheiligd op de dag dat Hij alle eerstgeborenen in het land Egypte sloeg. Er moet een dood plaatsvinden, willen wij tot de eerstelingen behoren. Zijn wij geheel en al afgezonderd, dan zijn wij dood voor de wereld maar levend voor God.

U zult van die afzondering geen spijt hebben op de dag dat de één aangenomen en de ander achtergelaten wordt. Die afzondering gebeurt niet pas dan, nee, die is daarvóór gebeurd. Wie aangenomen wordt, was al afgezonderd. Was hij dat niet geweest, dan zou hij ook niet mee opgenomen zijn.

Er is geloof voor nodig om evenals Abraham uit te trekken zonder te weten waar je terecht komt. Maar aan wie gelooft, komt de eer toe. De mensen begrepen Jezus niet en ze begrijpen ons niet. Als u het doen van Gods wil uitstelt totdat u begrip krijgt van uw vader, moeder, broer en zus, om verachting en onaangenaamheden te ontgaan, dan wordt u nooit een priester. Nee, verdeeldheid ben Ik komen brengen, zei Jezus, van nu af zullen in één huis twee tegen drie verdeeld zijn.

Het zwaard is nodig, met minder kan het niet. Bent u bang voor oorlog, dan moet u thuisblijven. Dan zult u het lot moeten delen van de lafhartigen, ongelovigen, verfoeilijken, moordenaars, hoereerders, tovenaars, afgodendienaars en alle leugenaars - hun deel is in de poel die brandt van vuur en zwavel: dit is de tweede dood. Op. 21:8.

Alle eerstelingen moesten de Here toebehoren. Het eerste van de oogst moest men bij de Here brengen. We leren hieruit, dat we in alle dingen eerst het koninkrijk van God en zijn eer moeten zoeken. Als u dat doet, wordt u zelf een eersteling voor God en het Lam. U zult zijn tot lof van zijn heerlijkheid.





Gods oordeel


Ik zag een andere engel vliegen in het midden van de hemel en hij had een eeuwig evangelie, om dat te verkondigen aan hen die op de aarde gezeten zijn en aan alle volk en stam en taal en natie; en hij zei met luide stem: Vreest God en geeft Hem eer, want de ure van zijn oordeel is gekomen, en aanbidt Hem die de aarde en de hemel en de zee en de waterbronnen gemaakt heeft. Op. 14:6-7.

Nu is het uur van Gods oordeel gekomen. Wij hebben eerder gezien hoe het aardse Israël dan in Palestina is bijeen gebracht en het geestelijke Israël, de bruid, is opgenomen en met het Lam op de berg Sion staat. Wat de antichrist nog weerhield, het zout dat kracht in zich had, is nu verwijderd, en het uur is gekomen om het zout dat zijn kracht verloren heeft te vertreden.

Het beest met tien horens en zeven koppen was opgekomen, maar het was nog te beteugelen zodat de hoer op zijn rug kan zitten. Zodra de bruid echter is opgenomen, heeft de hoer haar tijd gehad.

Daarna zag Johannes een andere, een tweede engel, die de eerste engel volgde en zei: Gevallen, gevallen is het grote Babylon, dat van de wijn van de hartstocht van zijn hoererij al de volkeren heeft doen drinken. Vs 8.

Het beest waarop de hoer zat was scharlakenrood en vol van godslasterlijke namen. Op. 17:3. Ze had het benul moeten hebben om vrijwillig van zijn rug te springen. Maar ze dacht er een goed werk mee te doen als ze het beest probeerde te temmen. We moeten ons niet aan onze verantwoordelijkheid onttrekken, zegt ze, we moeten in de maatschappij onze plicht doen, overal vechten voor de christelijke principes. Zo probeert ze bioscoop, schouwburg, sport en alle mogelijke dingen christelijk te maken. Dat klinkt allemaal heel grootmoedig en opofferend, maar de waarheid is dat ze groot wil zijn in de wereld, naam wil maken.

En de vrouw was gehuld in purper en scharlaken en rijk versierd met goud, edelgesteente en paarlen. Ze werd door het beest onderhouden, maar nu is dat afgelopen. Het beest laat zich niet langer binden. Het wil die kooplieden van Babel niet meer onderhouden: kerken subsidiëren en traktementen uitkeren.

En hij zei tot mij: De wateren die u zag, waarop de hoer gezeten is, zijn natiën en menigten en volken en talen. En de tien horens die u zag en het beest, dezen zullen de hoer haten en zij zullen haar berooid maken en naakt, haar vlees eten en haar met vuur verbranden. Want God heeft hun in het hart gegeven zijn zin te volbrengen en dit eensgezind te doen en hun koningschap aan het beest te geven, totdat de woorden Gods voleindigd zullen zijn. Op. 17:15-17.

Dat wordt een verschrikkelijke tijd. Zo'n tijd wacht de vijf dwaze maagden en de christenen die aan de stem uit de hemel: Gaat uit van haar, mijn volk, opdat gij geen gemeenschap hebt aan haar zonden en niet ontvangt van haar plagen geen gehoor geven. Dat is Gods oordeel over de godsdienstige wereld en over hen die de stem uit de hemel niet gehoorzaam zijn.

Nu hoeft het beest niets meer te ontzien. Nu moeten ze allemaal buigen en zo niet, dan worden ze gedood. En om iedereen te kunnen controleren wordt aan allen, kleinen en groten, rijken en armen, vrijen en slaven een merkteken gegeven op hun rechterhand of op hun voorhoofd, en niemand kan kopen of verkopen dan wie het merkteken, de naam van het beest, of het getal van zijn naam heeft. Op. 13:16-17.

Maar ook in deze tijd wordt er door Gods genade een evangelie verkondigd: Vreest God en geeft Hem eer, want de ure van zijn oordeel is gekomen, en aanbidt Hem die de hemel en de aarde en de zee en de waterbronnen gemaakt heeft.

Dat is precies de boodschap die nodig is in de tijd dat iedereen het beest gaat aanbidden. Het beest heeft het immers zo fijn gemaakt voor iedereen, zoals we al eerder hebben gezien. Het heeft het christendom in de praktijk weten door te voeren zonder Here, Here! te zeggen. Moet dan niet ieder die zich tegen het beest verzet, met harde hand worden neergeslagen? Zeker, accepteer het merkteken maar, dan gaat het goed met u.

De antichrist, de valse profeet, de mens der wetteloosheid, heeft redenaarstalent. Hij doet tekenen en wonderen en verleidt hen die op de aarde wonen. Maar nog steeds klinkt er een stem die tegen het beest ingaat.

En een andere, een derde engel volgde hen, zeggende met luide stem: Indien iemand het beest en zijn beeld aanbidt en het merkteken op zijn voorhoofd of op zijn hand ontvangt, die zal ook drinken van de wijn van Gods gramschap, die ongemengd is toebereid in de beker van zijn toorn; en hij zal gepijnigd worden met vuur en zwavel ten aanschouwen van de heilige engelen en van het Lam. En de rook van hun pijniging stijgt op in alle eeuwigheden, en zij hebben geen rust dag en nacht, die het beest en zijn beeld aanbidden en al wie het merkteken van zijn naam ontvangt. Op. 14:9-11.

Het lijkt alsof degenen die het beest aanbidden het o zo fijn zullen krijgen. Maar de engel zegt het omgekeerde, en nog steeds is het woord van Petrus van kracht: Aan u dan die gelooft, komt de eer toe. 1 Pet. 2:7.

Toen de vijf wijze maagden werden opgenomen, zijn de vijf dwaze ontwaakt. Ze zijn olie gaan kopen, maar kwamen te laat voor de bruiloft. Nu begrijpen zij waar het om gaat. Zij kennen God en kunnen de stem van de engel wel horen. Sommigen van hen, mogen we aannemen, willen zich niet voor brood alleen verkopen. Ze bieden weerstand en accepteren het merkteken van het beest niet. Nu is hun lamp gaan schijnen en verscheidene christenen die de hoer niet verlaten hadden, zullen zich wel bij hen voegen. Als het zover komt dat ze de naam van God moeten verloochenen en het merkteken van het beest moeten aanvaarden, dan zijn er enigen die nee zeggen. Die geven liever hun leven.

En ik hoorde een stem uit de hemel zeggen: Schrijf: zalig de doden die in de Here sterven, van nu aan. Ja, zegt de Geest, dat zij rusten van hun moeiten, want hun werken volgen hen na. Vs. 13.

Ze moeten een vast standpunt innemen en scheiden zich af. Ze sterven af aan de wereld en nu moeten ze ook nog sterven voor hun geloof, maar God zij dank, zij sterven in de Here. Zij zullen rusten van hun moeiten. Als ze het beest hadden aanbeden, hadden ze nooit rust gevonden. Nu begint het beest aan de slachting van de heiligen die op aarde zijn overgebleven, die gehoorzaam zijn aan het evangelie van de engel.

En ik zag en zie, een witte wolk en op de wolk iemand gezeten als een mensenzoon met een gouden kroon op zijn hoofd en een scherpe sikkel in zijn hand; en een andere engel kwam uit de tempel en riep met luide stem tot Hem die op de wolk gezeten was: Zend uw sikkel uit en maai, want de ure om te maaien is gekomen, want de oogst der aarde is geheel rijp geworden. En Hij die op de wolk gezeten was, zond zijn sikkel uit op de aarde en de aarde werd gemaaid. Op.14:14-16.

Dit is de tweede oogst die Gods schuur binnengehaald zal worden. En nog steeds geldt het woord, dat zonder de wil van onze Vader geen mus ter aarde zal vallen, en dat de haren van ons hoofd alle geteld zijn. Het moordende beest is er wel, maar Hij die de sikkel in zijn hand heeft, is gelijk een mensenzoon met een gouden kroon op zijn hoofd. Evenals vroeger toen Stefanus gestenigd werd en de Zoon des mensen, staande aan de rechterhand van God, dit gadesloeg, waakt Hij ook nu over ieder die zijn leven moet geven voor Hem.

Zalig de doden die in de Here sterven, van nu aan. Nog steeds is er een prijs te behalen. Hef dan de slappe handen en strek de knikkende knieën, verslap niet als gij door Hem bestraft wordt. Strijd uit alle macht tegen het beest en de valse profeet. Dat levert u de martelaarskroon op. U zult zalig worden en rust vinden.

U vraagt misschien: Speelt het aanvaarden van het merkteken van het beest geen rol voordat de bruid opgenomen is? Zeker, dat is altijd al het geval, maar pas na de opname letterlijk, in zijn volle omvang. Maar zover komt het niet op één dag. Alles heeft zijn ontwikkeling en naarmate die tijd naderbij komt, wordt het moeilijker en moeilijker.

Het is altijd al zo geweest: wil je vooruitkomen in de wereld, dan moet je het beest aanbidden. Als u dus rijk wilt zijn, dwaalt u van God af en u doorboort uzelf met vele smarten. Wilt u een goede positie hebben, dan moet u denken zoals het beest denkt: u ontvangt het merkteken op uw voorhoofd; en u moet handelen in overeenstemming met het beest: u ontvangt het merkteken in uw hand. Maar hoe verder het beest met tien horens en zeven koppen opkomt, des te sterker wordt de druk, zodat het moeilijk is er onderuit te komen, zelfs al wilt u niet rijk worden.

Vlak voordat de bruid wordt opgenomen, begrijpen we, is de druk zwaar. Ja, dat is dan de eerste helft van de nacht. Maar pas na de opname kan het beest deze dingen letterlijk ten uitvoer brengen. Dan is het uur gekomen van Gods oordeel over de hoer, anders gezegd: over Gods ongehoorzame kinderen. Het gezegde gaat in vervulling: Wie niet horen wil, moet voelen.

Hij kastijdt iedere zoon die Hij aanneemt. Hebr. 12:6. Het zijn de duistere herfstnachten en stormen die de tweede oogst nodig heeft om te rijpen. Neem dit ter harte, zodat u één van hen bent die wel willen horen en meegaan met de opname.





De tweede fase van Gods oordeel




Op. 15 en 16Ik zag een ander teken in de hemel, groot en wonderbaar: zeven engelen die de zeven laatste plagen hadden, want daarmee is de gramschap Gods voleindigd. En ik zag iets als een zee van glas met vuur vermengd, en de overwinnaars van het beest en van zijn beeld en van het getal van zijn naam, staande aan de glazen zee, met de citers Gods. Zij zingen het lied van Mozes, de knecht Gods, en het lied van het Lam, zeggende: Groot en wonderbaar zijn uw werken, Here God, Almachtige; rechtvaardig en waarachtig zijn uw wegen, Gij Koning der volkeren! Wie zou niet vrezen Here, en uw naam niet verheerlijken? Immers, Gij alleen zijt heilig. Want alle volken zullen komen en zullen voor u neervallen in aanbidding, omdat uw gerichten openbaar zijn geworden. Vs. 1-4.

Vergelijk dit lied met het evangelie dat de engel in hoofdstuk 14:6 verkondigt. Hier ziet u de tweede oogst, de tweede-lingen, de vrucht van het evangelie van de engel. Nu is het uur gekomen van Gods oordeel over het beest. En dan staan zij daar te zingen.

De hoer heeft de bruid vervolgd en als de hoer valt, staat de bruid een nieuw lied te zingen. Het beest heeft de tweede-lingen gedood en als het oordeel het beest treft, staan de tweede-lingen te zingen.

De zeven laatste plagen zijn de wijn van Gods gramschap, die ongemengd is toebereid in de beker van zijn toorn. Eerst was de beker met genade vermengd en konden er nog mensen behouden worden, maar nu is hij ongemengd. In deze tijd wordt niemand meer behouden. Allen die het beest aanbeden hebben, moeten deze beker van zijn toorn drinken. Voorbij is nu hun glorietijd, waarin ze zich een hemel naar eigen ideaal geschapen hebben, toen God hun de macht gaf om zijn woord te volbrengen en oorlog te voeren tegen de heiligen en hen te overwinnen. Nu moeten ze de vruchten plukken van al hun misdaden. Met de zeven laatste plagen is Gods gramschap voleindigd.

En een van de vier dieren gaf aan de zeven engelen zeven gouden schalen, vol van de gramschap van God, die leeft tot in alle eeuwigheden. En de tempel werd vervuld met rook vanwege de heerlijkheid Gods en vanwege zijn kracht, en niemand kon de tempel binnengaan voordat de zeven plagen der zeven engelen voleindigd waren.

Lezen we nu verder over die engelen als ze hun schalen uitgieten, dan zien we dat er geen genade meer is. Niemand bekeert zich. Ze verharden zich alleen maar en lasteren God. We zien hoe de schaal wordt uitgegoten over de troon van het beest, hoe zijn rijk wordt verduisterd en zij van pijn op hun tong kauwen.





Harmagedon




Ezech.38 en 39Als de zesde engel zijn schaal uitgiet, zien we dat de koningen van de gehele aarde zich verzamelen tot de oorlog op de grote dag van de almachtige God. Zie, Ik kom als een dief. En hij verzamelde hen op de plaats die in het Hebreeuws genaamd wordt Harmagedon. Dit is de laatste oorlog voor het duizendjarig rijk. En dan zal Jezus hen als een dief overvallen.

Harmagedon ligt in Palestina en is vanouds een oorlogstoneel. Tijdens Gods oordeel hebben de Joden veilig in Palestina gewoond. Ze hebben de gerichten rondom zien woeden. Er zijn duizend gevallen aan hun ene zijde en tienduizend aan hun andere, maar hen heeft het niet bereikt. Ps. 91. Hun zilver en goud hebben ze meegekregen, want dat behoort de Here toe. Bij hen is er geen gebrek.

Nu het rijk van het beest verduisterd is en men op zijn tong kauwt van pijn, komen er plannen op bij de valse profeet Gog in het land van Magog, de grootvorst van Mesech en Tubal. Hij beraamt een boze aanslag en zegt: Ik zal optrekken tegen een land van dorpen, een overval plegen op vreedzame lieden die in gerustheid wonen, allen zonder muur, grendels of poorten - om buit te maken en roof te plegen, om uw hand te keren tegen de weer bewoonde puinhopen en tegen een natie die uit het gebied der volken bijeengebracht is, die have en goed heeft verworven, die op de navel der aarde woont. Ezech. 38:10-12.

Onder de gerichten van God zijn de heidenvolkeren arm geworden, ze verkeren in nood. Nu krijgen ze de Joden die het zo goed hebben in het oog, en ze zeggen: Zijn zij het niet die ons beroofd hebben? Hebben zij niet gehandeld en gescharreld en ons opgelicht? En ze hebben alles meegenomen naar hun land. Kom, laten we het terughalen!

Want zie, in die dagen en te dien tijde, wanneer Ik een keer zal brengen in het lot van Juda en Jeruzalem, zal Ik alle volken verzamelen en afvoeren naar het dal van Josafat en Ik zal aldaar met hen in het gericht treden ter oorzake van mijn volk en van mijn erfdeel Israël, dat zij onder de volken verstrooid hebben terwijl zij mijn land verdeelden. Joël 3:1-2.

Roept dit uit onder de volken: Heiligt de oorlog, doet de helden opstaan; dat alle krijgslieden aantreden, oprukken! Smeedt uw ploegscharen tot zwaarden en uw snoeimessen tot speren; de zwakke zegge: Ik ben een held. Vs. 9-10.

Wat baat de goede regeringsvorm van het beest, als God het niet laat regenen? Als het water bloed wordt en de zon brandt als vuur? Niets groeit er meer op aarde en de wijnranken gaan dood. Dit is de hemel die de trotse goddelozen naar eigen ideaal geschapen hebben. Paulus zei: Ik heb geplant, Apollos heeft begoten, maar God gaf de wasdom. Daarom noch wie plant, noch wie begiet betekent iets, maar God die de wasdom geeft. 1 Kor. 3:6-7. Hier zien we dat Paulus alle eer aan God geeft. We moeten ons niet laten besmetten door mensen die geen hulp van boven verwachten.

Het heil dat zij verworven hebben en de hemel die ze voor zichzelf geschapen hebben door God te verwerpen en zelf zijn plaats in te nemen, is een aarde die verzengd is door de zon en waar niets meer groeit. Het beest is scharlakenrood, het water is bloed geworden, maar zich verootmoedigen, dat nooit! Ze blijven God lasteren en er komt een geweldige oorlogsgeest op in de mensen. De geesten als kikvorsen doen hun werk. Op. 16:13-14.

Ploegscharen en snoeimessen zijn nu overbodig geworden, en ze roepen het uit dat de mensen die tot zwaarden en speren moeten smeden: Heiligt de oorlog! De valse profeet ziet kans er een heilige oorlog van te maken. Waarom zouden de Joden daar in de heerlijkheid zitten en wij hier in armoede verhongeren? Nee, maakt u op en komt, alle volken van rondom, en verzamelt u! Doe, o Here, uw helden daarheen afdalen.



Laat de volken opstaan en oprukken naar het dal van Josafat, want daar zal Ik zitten om alle volken van rondom te richten. Slaat de sikkel er in, want de oogst is rijp. Komt, treedt, want de perskuip is vol; de wijnbakken stromen over. Want hun boosheid is groot!

Menigten, menigten in het dal der beslissing, want nabij is de dag des Heren in het dal der beslissing. De zon en de maan worden zwart en de sterren trekken haar glans in. En de Here brult uit Sion en verheft zijn stem uit Jeruzalem, zodat hemel en aarde beven. Maar de Here is een schuilplaats voor zijn volk en een veste voor de kinderen Israëls. En gij zult weten dat Ik, de Here, uw God ben, die woon op Sion, mijn heilige berg en Jeruzalem zal een heiligdom zijn en vreemdelingen zullen er niet meer doortrekken. Joël 3:11-17.

Josafat betekent: God oordeelt. Nu wordt de zevende schaal uitgegoten. Dan heeft Hij al zijn vijanden verzameld tot een voetbank voor zijn voeten. Dit is de dag die Jezus afwacht, gezeten aan de rechterhand van God. Hebr. 10:12-13, Ps. 110:1.

De volkeren kennen de gedachten des Heren niet en verstaan zijn raadslag niet, dat Hij hen verzamelt als schoven op de dorsvloer. Micha 4:10-14. Als schoven - hoe typerend! Alle volken, alle eenheidsorganisaties hebben God verstoten. De mensen zijn samengebonden - zij moesten het merkteken aannemen - nu worden ze op de dorsvloer verzameld.

In deze nood krimpt de dochter Sions ineen als een barende vrouw. Nu raken de Joden ontzet. Zij hebben geen grendels of poorten en kunnen tegenover dit leger geen stand houden. Het is nog niet tot hen doorgedrongen, dat God zelf hen in Palestina heeft verzameld en hun genadig is geweest tijdens het oordeel over de heidenen. Dat schrijven ze toe aan hun eigen arm: hun politiek, hun bekwaamheid. Maar nu - nu zijn ze eindelijk verootmoedigd, zodat ze hun hulpeloosheid kunnen erkennen. Nu keren ze zich in hun benauwdheid radicaal tot God en nu kan de beloofde Messias als koning komen.

Ik zal over het huis van David en over de inwoners van Jeruzalem uitgieten de Geest van genade en der gebeden; zij zullen Hem aanschouwen die zij doorstoken hebben en over Hem een rouwklacht aanheffen als de rouwklacht over een enig kind, ja, zij zullen over Hem bitter leed dragen als het leed om een eerstgeborene. Zach. 12:10.

Dan komt Jezus als koning, en het moet voor de Joden iets verschrikkelijks zijn, als ze beseffen dat Hij degene is die ze gekruisigd hebben. Maar de Joden zijn altijd hardnekkig geweest. Hand. 7:51. De eerste keer dat Mozes hen wilde helpen, verwierpen ze hem en moest hij de vlucht nemen. De tweede keer hebben ze hem aanvaard. De eerste keer dat Mozes met de stenen tafelen kwam, moest hij ze in stukken slaan, de tweede keer hebben ze die geaccepteerd en bewaard. De eerste keer dat ze het land zouden binnentrekken, wilden ze niet en veertig jaar lang moesten ze rondzwerven in de woestijn. Pas de tweede keer gingen ze er binnen. Zo ook met Jezus.

Toen Jozef zijn broeders terechtwees en vermaande, hebben ze hem verworpen en verkocht. Dat hebben ze ook met Jezus gedaan. Toen ze echter in nood kwamen, moest diezelfde Jozef hen redden. Maar toen had Jozef zich een bruid verworven in Egypte. Zo zullen ze ook in de nood Jezus aanvaarden. Dan komt Hij als koning met zijn bruid, die in wezen uit de heidenen gekozen is. Het wordt een invasie met valschermtroepen, die de wereld zullen bevrijden van zonde en ongerechtigheid.

Dan zal Jezus zijn voeten zetten op de Olijfberg, vanwaar Hij eenmaal is opgevaren. Hij komt met alle heiligen. Zach. 14. Nu wordt de zevende en laatste schaal uitgegoten. Dan komt de tweede sikkel, die de trossen van de wijngaard der aarde zal oogsten om ze in de grote persbak van Gods gramschap te werpen. En de persbak werd getreden buiten de stad en er kwam bloed uit de persbak tot aan de tomen der paarden, zestienhonderd stadiën ver. Op. 14:20. Het levert niet veel op, een rank aan die wijnstok te zijn.

Al het goede dat de ware wijnstok doet, is offeren. Door de goede werken wordt het bloed van het eigen leven geofferd. Wie een rank is aan de ware wijnstok, sterft als de graankorrel om vrucht te dragen. Met de ranken van de valse wijnstok is het juist omgekeerd. Al het goede wat zij doen is eigenbelang. Zij zoeken hun eigen eer in al hun liefdadigheidsinstellingen en denken alleen aan voordeel bij hun sociale voorzieningen. Maar nu is het hun beurt. Nu wordt hun bloed uitgeperst in de persbak van de gramschap Gods. En het bloed stond tot aan de tomen der paarden.

Niemand die optrekt naar Harmagedon, het dal van Josafat, komt er levend vandaan. Het kwaad wordt nu bij de wortel aangepakt. En het beest werd gegrepen en met hem de valse profeet, die de tekenen voor zijn ogen gedaan had, waardoor hij hen verleidde die het merkteken van het beest ontvangen hadden en die zijn beeld aanbaden. Levend werden zij beiden geworpen in de poel van vuur die van zwavel brandt. En de overigen werden gedood met het zwaard, dat kwam uit de mond van Hem die op het paard zat; en al de vogels werden verzadigd van hun vlees. Op. 19:20-21.

Het beest en de antichrist verzinken levend in de poel van vuur. Christus en zijn bruid varen levend op naar de hemel.





Het oordeel over het huis Gods


Want het is nu de tijd dat het oordeel begint bij het huis Gods. Als het bij ons begint, wat zal het einde zijn van hen die ongehoorzaam blijven aan het evangelie Gods? En indien de rechtvaardige ternauwernood behouden wordt, waar zal dan de goddeloze en zondaar verschijnen? 1 Petr. 4:17-18.

Gods huis zijn wij, Hebr. 3:6, wij die tot de bruid behoren. Het oordeel begint bij ons. Dit is het oordeel, dat het licht in de wereld gekomen is. Jezus is het licht der wereld. Wie in Mij gelooft, zegt Hij, zal niet in de duisternis wandelen. Niemand kan Jezus aannemen zonder geoordeeld te worden. Dat ervoeren de mensen in de tijd van Jezus en ze geloofden dat Hij gekomen was om hen te oordelen. Maar Hij zei: Want God heeft zijn Zoon niet in de wereld gezonden opdat Hij de wereld veroordele, maar opdat de wereld door Hem behouden worde. Joh. 3:17-21.

Nu is het een vrijwillige zaak of we Jezus willen aannemen, of we geoordeeld willen worden. Wie de waarheid liefhebben, gaan tot het licht en zij worden behouden. Zij worden gereinigd van de zonde doordat ze die erkennen.

Indien wij echter onszelf beoordeelden, zouden wij niet onder het oordeel komen. Maar onder het oordeel des Heren worden wij getuchtigd, opdat wij niet met de wereld veroordeeld zouden worden. 1 Kor. 11:31-32.

Hierdoor begrijpen we dat niemand het oordeel van God kan ontlopen. Maar je kunt het wel uitstellen. Nu is het de tijd van genade, en het oordeel wordt ons tot verlossing. Gods licht schijnt in ons hart en laat ons telkens iets meer van de zonde zien. Erkennen we dat, dan reinigt het bloed van Jezus ons en door de kracht van Gods Geest kunnen wij ermee breken. Daardoor worden wij behouden van de toorn. Jezus kwam namelijk vol van genade en waarheid. Nu willen velen wel genade, namelijk vergeving ontvangen, maar zij houden niet van de waarheid waardoor ze vrijgemaakt zouden worden. Zij willen wel dat hun zonde bedekt wordt, maar willen er niet mee breken.

In deze tijd is het Gods goedheid die ons tot boetvaardigheid leidt. Bij de bruid, het huis Gods, bereikt dit zijn doel, want zij oordelen zichzelf. Maar de anderen moeten, zoals we boven hebben gezien, door Gods toorn tot boetvaardigheid worden gebracht.

Of veracht gij de rijkdom van zijn goedertierenheid, verdraagzaamheid en lankmoedigheid, en beseft gij niet dat de goedertierenheid Gods u tot boetvaardigheid leidt? Maar in uw weerbarstigheid en onboetvaardigheid van hart hoopt gij u toorn op tegen de dag van de toorn en van de openbaring van het rechtvaardig oordeel Gods, die een ieder vergelden zal naar zijn werken. Rom. 2:4-6.

Ophopen - denk maar aan een hoop stenen. U ervaart de tuchtiging van Gods Geest over uw ijdelheid (u zoekt eer van mensen), maar u hebt een weerbarstig hart zodat u het oordeel aan de kant schuift en uzelf verontschuldigt met het een of ander. De stem van de Geest zwijgt weer, u krijgt een zekere vrede. Nu moet u wel weten, dat u dat oordeel hebt opgehoopt voor de dag van Gods toorn.

U bent jaloers, prekerig, handelt met aanzien des persoons, u bent gierig, hebzuchtig enz. U ervaart het oordeel van de Geest in uw binnenste. De genade, de goedertierenheid Gods, rust op u om u te verlossen, maar u schuift alles van u af. U komt niet bij de eerstelingen, u hebt de waarheid niet lief.

God plaagt u niet. U mag in vrede leven. Ja, God zorgt voor uw onderhoud en is goed voor u, en u denkt dat God met u is. Ik heb tot u gesproken in uw gerustheid, maar u zei: Ik wil niet luisteren. Dat was uw weg van uw jeugd aan, dat u niet naar mijn stem hebt geluisterd. Jer. 22:21. Ik heb tot u gesproken toen u in rust verkeerde; u hebt gezegd: Ik wil niet horen. Dat was uw weg van uw jeugd aan, want u hebt naar mijn stem niet gehoord. Jer. 22:21. U denkt dat u van het oordeel af bent? Nee, u hebt het alleen maar uitgesteld, het opgehoopt, tot de dag van Gods toorn.

Met Jezus wil ik zeggen: Och, of u ook op deze dag verstond, wat tot uw vrede dient! Het is nu nog niet de tijd dat u met geweld zult worden aangepakt. Nu moet het huis Gods geoordeeld worden, degenen die de waarheid liefhebben en tot het licht komen. Vrijwillig gaan zij het vuur in met alles wat het licht hun heeft laten zien van hun eigen leven, en zij worden verlost. In plaats van de menselijke verdorven natuur krijgen zij goddelijke natuur. Zij worden het huis Gods. Op die manier zondert God door zijn goedertierenheid de eerstelingen af. Zij zullen niet met de wereld veroordeeld worden.

We kunnen wel zien, dat ook de rechtvaardige ternauwernood behouden wordt. We komen op de samenkomst, we verkondigen Gods woord in al zijn scherpte. Hoe scherper hoe beter, vinden wij. We bidden en sporen elkaar aan. En toch gaat het maar langzaam met het deel krijgen aan goddelijke natuur en de verlossing van dat ik-mij-mijn. Hoe zal het dan aflopen, denkt u, met de goddeloze en zondaar, die geen terechtwijzing kunnen aanhoren zonder kwaad te worden? Een bidstond is het ergste wat ze kennen. Ja, we hebben het boven gezien, hoe het met hen afloopt. Neem dit ter harte, kom tot de rechte nuchterheid en zondig niet langer.

Als we lezen van Gods strafgericht over de goddelozen, is dat donder en bliksem. Die donder is de ophoping van Gods lieflijk gefluisterde oordelen in hun hart, de oordelen die voor de bruid keer op keer tot verlossing werden. De bliksem is de ophoping van het vuur dat de verdorven natuur van de bruid langzaam maar zeker heeft verteerd. Nu komt dit alles op één dag over de goddeloze en zondaar.

Wat is die vermaning van de apostel toch noodzakelijk: En ziet daarbij toe, dat niemand zich van Gods genade terugtrekt. Hebr. 12:15.

De tijd van het oordeel over het huis Gods duurt vanaf Pinksteren tot aan de opname.





De bruiloft




Op. 19Hierna hoorde ik als een luide stem van een grote schare in de hemel zeggen: Halleluja! Het heil en de heerlijkheid en de macht zijn van onze God, want waarachtig en rechtvaardig zijn zijn oordelen, want Hij heeft de grote hoer geoordeeld, die de aarde met haar hoererij verdierf, en Hij heeft het bloed zijner knechten van haar hand geëist. En zij zeiden ten tweede male: Halleluja! En haar rook stijgt op tot in alle eeuwigheden. Op. 19:1-3.

De eerste keer dat er halleluja staat in het nieuwe testament, is als de hoer wordt geoordeeld. Het halleluja-geroep komt van een grote schare in de hemel. Alleen vanuit de hemel kan een dergelijk vreugdegeroep klinken. Daar is de bruid, die gestreden heeft tegen de verderfelijke toverij van de hoer. Eindelijk is daar een eind aan gekomen. Op de aarde verkeert men onder het oordeel van God, zodat men daar wel wat anders heeft om aan te denken dan halleluja te roepen.

Maar in de hemel klinkt: Laten wij blij zijn en vreugde bedrijven en Hem de eer geven, want de bruiloft van het Lam is gekomen en zijn vrouw heeft zich gereed gemaakt, en haar is gegeven zich met blinkend en smetteloos fijn linnen te kleden, want dit fijne linnen zijn de rechtvaardige daden der heiligen. Vs 7-8.

De bruiloft van het Lam vindt plaats in de hemel, terwijl Gods oordeel gaat over het beest en wie het hebben aanbeden. Dan wordt het huwelijk voltrokken.

De vijf wijze maagden mochten naar de bruiloft. Zij waren gereed. Toen was het op aarde middernacht. Het was hun gegeven zich met blinkend en smetteloos fijn linnen te kleden, want dit fijne linnen zijn de rechtvaardige daden der heiligen.

We zien dat de bruid haar bruidskleed zelf geweven heeft: het zijn haar daden. Tegelijk staat er dat het haar gegeven is. Want zijn maaksel zijn wij, in Christus Jezus geschapen om goede werken te doen, die God tevoren bereid heeft opdat wij daarin zouden wandelen. Ef. 2:10. Vervuld van de vrucht van gerechtigheid welke door Jezus Christus is, tot eer en prijs van God. Fil. 1:11.

Haar was gegeven zich te kleden. De goede werken waren tevoren bereid, maar zij moest erin wandelen, zich ermee kleden. In Christus Jezus werd zij ertoe gevormd die te doen. Zijn maaksel zijn wij. Dit verlossingswerk hebben wij eerder uiteengezet. Nu heeft de bruid zich gereed gemaakt. Zij heeft het Lam gevolgd waar Hij ook heenging. Haar bruidskleed is klaar.

Velen verwarren het bruidskleed met het bruiloftskleed uit de gelijkenis van Jezus, waarin een van de genodigden niet zo'n kleed aanhad. Matt. 22:12. Maar we weten immers wel dat een bruid anders gekleed is dan gasten. Het bruiloftskleed is toegerekende gerechtigheid zonder werken, rechtvaardiging door het bloed van Jezus, verzoening met God door de dood van zijn Zoon, Rom. 4:5 en 5:9-10; het bruidskleed is persoonlijke gerechtigheid, geloof door liefde

Gal. 5:6.werkende.En hij zei tot mij: Schrijf: zalig zij die genodigd zijn tot het bruiloftsmaal van het Lam. En hij zei tot mij: Dit zijn de waarachtige woorden Gods.

Er zullen bij het huwelijk gasten aanwezig zijn, maar u kunt er zeker van zijn dat daar niemand komt die weer buitengeworpen moet worden. In de eerste plaats komen er de vrienden van de bruidegom. Joh. 3:29. Johannes de Doper was de vriend van de bruidegom. Abraham werd een vriend van God genoemd. Daar zullen we Henoch, Noach en Elia zien, alle heiligen van het oude verbond aan wie door het geloof een goed getuigenis is gegeven. Hebr. 11. Jezus heeft bij zijn opstanding velen meegenomen uit het graf. Matt. 27:52-53. Het wordt een heerlijk gezelschap.

Als de bruiloft voorbij is, ziet Johannes de hemel opengaan. Nu komt de invasie, zoals wij hiervoor al gezien hebben. Jezus komt met zijn bruid om het koningschap te aanvaarden. Dan gaat Hooglied 6:4 in vervulling: Schoon zijt gij als Tirza, mijn liefste, liefelijk als Jeruzalem, geducht als krijgsscharen met banieren.

En zie, een wit paard; en Hij die daarop zat, wordt genoemd Getrouw en Waarachtig, en Hij velt vonnis en voert oorlog in gerechtigheid. En zijn ogen waren een vuurvlam en op zijn hoofd waren vele kronen. En de heerscharen die in de hemel zijn, volgden Hem op witte paarden, gehuld in wit en smetteloos fijn linnen. En uit zijn mond komt een scherp zwaard, om daarmede de heidenen te slaan. En Hijzelf zal hen hoeden met een ijzeren staf en Hijzelf treedt de persbak van de wijn der gramschap van de toorn van God, de Almachtige. En Hij heeft op zijn kleed en op zijn dij geschreven de naam: Koning der koningen en Here der heren. Op. 19:11-16.

Dat is het Lam, de bruidegom, die tegen het beest en de valse profeet ten strijde trekt met zijn bruid, de geroepenen en uitverkorenen en getrouwen. Op. 17:14.

Dat wordt nog eens een huwelijksreis! Wat moet het heerlijk zijn, te mogen meewerken aan de bevrijding van de aarde uit de tirannie van Satan, die duizenden jaren geduurd heeft. Nu zal het bruiloftsfeest op aarde worden voortgezet, nadat Satan gebonden is.

O, Here, Gij zijt mijn God, U zal ik verheffen, uw naam loven, want Gij hebt wonderen gedaan, raadsbesluiten uit een ver verleden in waarheid en trouw volvoerd. Jes. 25:1.

En de Here der heerscharen zal op deze berg voor alle volken een feestmaal van vette spijzen aanrichten, een feestmaal van belegen wijnen, van mergrijke vette spijzen, van gezuiverde, belegen wijnen. En Hij zal op deze berg de sluier vernietigen, die alle natiën omsluiert, en de bedekking waarmede alle volken bedekt zijn. Hij zal voor eeuwig de dood vernietigen en de Here HERE zal de tranen van alle aangezichten afwissen en de smaad van zijn volk zal Hij van de gehele aarde verwijderen, want de Here heeft het gesproken. En men zal te dien dage zeggen: Zie, deze is onze God, van wie wij hoopten dat Hij ons zou verlossen; dit is de Here die wij verwacht hebben; laten wij juichen en ons verblijden over de verlossing die Hij geeft! Want de hand des Heren zal op deze berg rusten, maar Moab zal op zijn plaats neergestampt worden, zoals stro neergestampt wordt in het water van een mestkuil. Spreidt hij zijn handen daarin uit, zoals een zwemmer die uitspreidt wanneer hij zwemt, dan zal Hij zijn hoogmoed vernederen ondanks zijn listige handgrepen. Jes. 25:6-11.

Nu heeft de Messias als koning met zijn heiligen de Joden bevrijd van Gog en heel zijn legermacht, die trotse goddelozen. Hij verwijdert hun smaad van de aarde. Dan zeggen ze: Zie, deze is onze God, van wie wij hoopten dat Hij ons zou verlossen; dit is de Here die wij verwacht hebben.

Hem hebben de Joden al sinds de tijd van David verwacht. Nu zeggen ze: Laten wij juichen en ons verblijden over de verlossing die Hij geeft!

Nu zal de sluier waarmee alle volken bedekt waren weggenomen worden. Deze bedekking werd van ons al weggenomen toen we ons tot de Here bekeerden. 2 Kor. 3:16,18. Pas nu wordt hij weggenomen bij de volkeren, en Hij zal de tranen van alle aangezichten afwissen. Maar Moab zal Hij neerstampen, zoals stro neergestampt wordt in het water van een mestkuil.

Moab betekent de vijanden van God. Het evangelie van Jezus is levend water, helder als kristal. Op. 22:1, Joh. 4:10. We hebben eerder gehoord van het evangelie, de politieke programma's, van die beesten. Dat is water van een mestkuil en daarin zullen ze worden neergestampt. Maar nu spreiden ze hun handen uit om te zwemmen. Zulke mensen zie je overal en altijd. Ze zetten een hoge borst op en gaan hun eigen weg. Als het verkeerd afloopt en ze door de mand vallen, willen ze dat niet toegeven, nee, ze beginnen te zwemmen. Ze verklaren dat ze het anders bedoeld hebben, verkeerd zijn begrepen enz. om er heelhuids van af te komen. Maar Moab kan zijn huid niet redden. De Here zal zijn hoogmoed vernederen ondanks zijn listige handgrepen.

Dan zal Hij op de berg een feestmaal aanrichten voor alle mensen die na de slag bij Harmagedon nog over zijn, die niet mee daarheen zijn opgetrokken.

De tijd komt om alle volken en talen te vergaderen; zij zullen komen en mijn heerlijkheid zien. Ik zal onder hen een teken doen en Ik zal uit hen de ontkomenen zenden naar de volken - naar Tarsis, Pul en Lud, die de boog spannen, naar Tubal en Javan, de verre kustlanden, die de tijding aangaande Mij niet hebben gehoord noch mijn heerlijkheid hebben gezien - opdat zij mijn heerlijkheid onder de volken verkondigen. En zij zullen al uw broeders brengen uit alle volken als een offer voor de Here; op paarden en op wagens, op draagstoelen; op muildieren en op snelle kamelen, naar mijn heilige berg, naar Jeruzalem, zegt de Here, zoals de Israëlieten het offer in rein vaatwerk naar het huis des Heren brengen. Jes. 66:18-20.

Nu zal Hij hen bedienen met mergrijke, vette spijzen. Here, uw raadsbesluiten uit een ver verleden zijn waarheid en trouw. Nu zal Hij die voor hen opdienen en zij zullen met gerechtigheid verzadigd worden.

Oude belegen wijnen. Nu zien ze de beloften vervuld. Wat er eerst zo troebel en onmogelijk uitzag en wat zo weinigen wilden geloven, is nu oude belegen wijn geworden. Ze mogen drinken, juichen en zich verblijden in de vervulde beloften. Wat een feestmaal! Het woord van de engel geldt ook nu: Zalig zij die genodigd zijn tot het bruiloftsmaal van het Lam.

Hier is Jezus' gelijkenis van het koninklijke bruiloftsmaal op z'n plaats. Matt. 22:1-14. Jarenlang heeft God nu al zijn slaven uitgezonden om de ter bruiloft genodigden te roepen. Maar ze hebben allemaal een excuus, ze zijn steeds verhinderd. Af en toe hebben ze zich niet alleen verontschuldigd, maar zijn ze zijn slaven zelfs gaan vervolgen. Nu is de tijd van genade voorbij en het uur van Gods oordeel is gekomen. En de koning werd toornig en hij zond zijn legers uit en verdelgde de moordenaars en stak hun stad in brand. Hoe dit gebeurt, hebben wij al gezien. Het zal gaan over de landen waar Christus verkondigd is. De mensen tot wie de boodschap is uitgegaan, hebben hun hart verhard en in zijn plaats de antichrist aangenomen. Zij gaan een duistere tijd tegemoet.

Toen zei hij tot zijn slaven: De bruiloft is wel gereed, maar de genodigden waren het niet waard. Gaat daarom naar de kruispunten der wegen en nodigt allen, die gij daar aantreft, tot de bruiloft. Dit gaat in vervulling in wat we boven hebben aangehaald uit Jes. 66:18-20.

En die slaven gingen naar de wegen en verzamelden allen die zij aantroffen, zowel slechten als goeden. En de bruiloftszaal werd vol met hen die aanlagen.

Zouden de volgende woorden van Paulus niet opnieuw in vervulling gaan? Ziet slechts broeders, wat gij waart toen gij geroepen werd: niet vele wijzen naar het vlees, niet vele invloedrijken, niet vele aanzienlijken. Integendeel, wat voor de wereld dwaas is, heeft God uitverkoren om de wijzen te beschamen, en wat voor de wereld zwak is, heeft God uitverkoren om wat sterk is te beschamen; en wat voor de wereld onaanzienlijk en veracht is, heeft God uitverkoren, dat wat niets is, om aan hetgeen wel iets is, zijn kracht te ontnemen, opdat geen vlees zou roemen voor God. 1 Kor. 1:26-29.

Als die beschaafde, verlichte en gekerstende naties die in hun hoge ontwikkeling de antichrist aanbeden hebben, daar in het water van de mestkuil zwemmen, zendt God zijn zendelingen uit naar Tarsis, Pul en Lud, naar de mensen die de boodschap over God nog niet hebben gehoord, en Hij verzamelt kreupelen en blinden, zowel slechten als goeden. Zouden dan niet de inwoners van Afrika en Azië, de Indianen e.d., die geminacht werden en met wie het beest en de valse profeet zich misschien niet hebben bemoeid, hun tijd krijgen? Dan gaat het woord in vervulling: En Hij is een verzoening voor onze zonden en niet alleen voor de onze, maar ook voor die der gehele wereld. 1 Joh. 2:2. Ook begrijpen we beter het woord: God is een Heiland voor alle mensen, inzonderheid voor wie geloven. 1 Tim. 4:10. Het was immers de bruid die geloofde, maar Hij is ook voor deze mensen een Heiland geworden. Rom. 2:13-16.

Toen al die gasten bijeen waren, trad de koning binnen om hen te overzien. Hij wilde zien of alles in orde was. Maar hij zag iemand die geen bruiloftskleed aan had. Er was er toch nog één die niet zijn afvalligheid had beleden en zich niet door Christus had laten verzoenen. Zoals hij was vond hij zichzelf goed genoeg, hij had geen bruiloftskleed aangetrokken. De koning zei tot hem: Vriend, hoe bent u hier gekomen zonder bruiloftskleed? De koning was nog steeds vriendelijk tegen hem en sprak hem aan met vriend. Misschien wist hij niets af van een bruiloftskleed? Als hij nu zijn schuld had beleden en om genade had gesmeekt, had hij dan niet gered kunnen worden? Maar hij verstomde en zei niets. Toen zei de koning tot de bedienden: Bindt hem aan handen en voeten en werpt hem uit in de buitenste duisternis; daar zal het geween zijn en het tandengeknars.

Zo is dan de tempel gereinigd, de aarde is een bedehuis geworden. Het wordt feest, duizend jaar vrede. Op die dag, luidt het woord van de Here der heerscharen, zult gij elkaar nodigen onder de wijnstok en onder de vijgeboom. Zach. 3:10.





Het duizendjarig rijk




Op. 20Terwijl ik bleef toekijken, werd het beest gedood vanwege de grote woorden die de horen gesproken had; zijn lichaam werd vernietigd en prijsgegeven aan de brand van het vuur. Ook aan de overige beesten werd de heerschappij ontnomen, en hun werd een levensduur gegeven tot tijd en wijle. Dan. 7:11-12.

Die vier grote beesten betekenen dat vier koningen uit de aarde zullen opkomen, maar de heiligen van de Allerhoogste zullen het koninkrijk ontvangen en het bezitten tot in eeuwigheid, ja, tot in eeuwigheid der eeuwigheden. vs. 17-18.

Maar in de dagen van die koningen zal de God des hemels een koninkrijk oprichten, dat in eeuwigheid niet zal te gronde gaan, en waarvan de heerschappij op geen ander volk meer zal overgaan: het zal al die koninkrijken verbrijzelen en daaraan een einde maken, maar zelf zal het bestaan in eeuwigheid. Dan. 2:44.

En ik zag een engel neerdalen uit de hemel met de sleutel van de afgrond en een grote keten in zijn hand; en hij greep de draak, de oude slang, dat is de duivel en de Satan, en hij bond hem duizend jaren, en hij wierp hem in de afgrond en sloot en verzegelde die boven hem, opdat hij de volkeren niet meer zou verleiden voordat de duizend jaren voleindigd waren; daarna moet hij voor een korte tijd worden losgelaten. En ik zag tronen en zij zetten zich daarop, en het oordeel werd hun gegeven. Op. 20:1-4.

Hier zien we het begin van het duizendjarig rijk. Het eerste wat er gebeurt is het doden van de beesten en de valse profeet en het binden van de Satan. Daarna zag Johannes tronen en zij zetten zich daarop. Wie zijn die zij die zich daarop zetten? Wel, dat is de Koning der koningen en zij die Hem volgen op witte paarden. Het is de bruidegom met zijn bruid. Op. 17:14. En aan hen werd het oordeel gegeven.

Of weet gij niet dat de heiligen de wereld zullen oordelen? Weet gij niet dat wij over engelen zullen oordelen? 1 Kor. 6:2-3.

En Hij heeft Hem macht gegeven om gericht te houden, omdat Hij de Zoon des mensen is. Joh. 5:27.

Dat wordt nog eens een commissie van onderzoek! Mensen die dubbelhartig zijn geweest, krijgen het dan niet gemakkelijk. Wie zouden er meer geschikt zijn om te oordelen dan de mensen die zichzelf vrijwillig geoordeeld hebben - het oordeel van God hebben liefgehad - en Hijzelf, die vrijwillig de straf gedragen heeft die ons de vrede aanbrengt? Jes. 53:5.

En ik zag de zielen van hen die onthoofd waren om het getuigenis van Jezus en om het woord van God, en die noch het beest noch het beeld hadden aangebeden en die het merkteken niet op hun voorhoofd en op hun hand ontvangen hadden; en zij werden weer levend en heersten als koningen met Christus, duizend jaren lang. Op. 20:4.

Dit is een letterlijke vervulling van het woord van Jezus: Maar een ieder die zijn leven heeft verloren om mijnentwil, die zal het vinden. Matt. 16:25. Hun leven was er misschien 20 of 30 jaar korter door geworden, maar nu krijgen ze er duizend jaar voor terug en nog wel als koning en priester.

De overige doden werden niet weer levend voordat de duizend jaren voleindigd waren. Dit is de eerste opstanding. vs. 5.

De eerste opstanding is dus de opstanding van de tweede-lingen, van wie geschreven staat: Zalig zijn de doden die in de Here sterven, van nu aan. Dat is dus niet als Jezus zijn bruid haalt bij de opname. Degenen die zijn opgenomen zitten nu op tronen om te oordelen, terwijl de eerste opstanding plaatsvindt.

De overige doden werden niet weder levend, voordat de duizend jaren voleindigd waren. Die hebben hun leven niet om Jezus' wil verloren. Zij hebben

leven in de wereld behouden en daardoor verliezen ze de geweldige zegen, het duizendjarig rijk te mogen meemaken.hun Zalig en heilig is hij die deel heeft aan de eerste opstanding. Over hem heeft de tweede dood geen macht, maar zij zullen priesters van God en van Christus zijn en zullen met Hem als koningen heersen, duizend jaren. vs. 6.

Ja, zalig en heilig zijn zij die deel hebben aan de eerste opstanding. Zij hebben hun oordeel immers ook al gekregen, anders hadden ze aan de eerste opstanding geen deel gehad. Zij die op tronen zitten, hebben hen de opstanding waardig gekeurd. Ze zullen zelfs koningen en priesters zijn. Ze hebben hun eigen leven geofferd en het beest overwonnen. God beloont veelvoudig. Een ogenblik van benauwdheid en pijn, en dan duizend jaar van heerlijkheid en daarna eeuwig leven!

Nu is het op z'n plaats te herinneren aan Jezus' woord: Wees niet bevreesd, gij klein kuddeke! Want het heeft uw Vader behaagd u het Koninkrijk te geven. Luc. 12:32.

Gij klein kuddeke waarvan Jezus de herder en hoeder is, u bent als schapen onder wolven. Overal opzij geschoven, nergens veilig. Vrees niet, volg de herder in geloof, Hij let op u en weet de weg. Dit zegt Hij die dood geweest is en levend geworden. Op. 2:8. Hij weet de weg. Hij zal u het Koninkrijk geven. Uw tijd komt nog.

De heiligen van de Allerhoogste zullen het koningschap ontvangen en het bezitten tot in eeuwigheid. Het duizendjarig rijk is hiervan de vervulling. De steen die zonder toedoen van mensenhanden was losgeraakt, is de gemeente. Die is door de werking van de Geest losgemaakt van de volkerenberg. Wie had nu gedacht dat die kleine steen, dat handjevol onaanzienlijke mensen ooit zo'n grote betekenis zou krijgen? Door de mensen wel verworpen, maar bij God uitverkoren en kostbaar. 1 Pet. 2:4-5. Hij lag niet in mensenhanden, maar in Gods hand. Daardoor bezat hij zo'n kracht.

Luister, u die in deze volkerenberg, die mensenmassa, vastzit en een slaaf van mensen bent, die in handen van mensen ligt en vreest dat men u zal verwerpen: Vrees niet, gij klein kuddeke. Als de mensen u verwerpen, komt u alleen maar in Gods hand terecht. Dan pas komt er kracht in u. Eens zal God u terugwerpen en dan zult u al die door mensen opgerichte koninkrijken verbrijzelen, en gij

kuddeke zult de gehele aarde vullen. klein In het duizendjarig rijk gaat deze profetie in vervulling. Daarop wacht de hele schepping met reikhalzend verlangen. Want wij weten dat tot nu toe de ganse schepping in al haar delen zucht en in barensnood is, in hoop echter, omdat ook de schepping zelf van de dienstbaarheid aan de vergankelijkheid zal bevrijd worden tot de vrijheid van de heerlijkheid der kinderen Gods. Rom. 8:18-22.

De schepping wacht niet op de heerschappij van het beest. Nee, daaronder zucht ze, want dan komen er aardbevingen en droogte, donder en bliksem. Het water wordt bloed. De schepping is in barensnood. Maar als de heiligen het koningschap overnemen, wordt de vloek weggenomen. De zon der gerechtigheid gaat op en er is genezing onder haar vleugels. Hoor maar eens hoe het wordt:

Daar zal niet langer een zuigeling zijn die slechts weinige dagen leeft, noch een grijsaard die zijn dagen niet voleindigt, want de jongeling zal als honderdjarige sterven, zelfs de zondaar zal eerst als honderdjarige door de vloek getroffen worden. Zij zullen huizen bouwen en die bewonen, wijngaarden planten en de vrucht daarvan eten. Zij zullen niet bouwen opdat een ander er woont; zij zullen niet planten opdat een ander het eet, want als de levensduur der bomen zal de leeftijd van mijn volk zijn en van het werk hunner handen zullen mijn uitverkorenen genieten. Zij zullen niet tevergeefs zwoegen en geen kinderen voortbrengen tot een vroegtijdige dood, want zij zullen een door de Here gezegend geslacht zijn, en hun nakomelingen met hen. En het zal geschieden dat Ik antwoorden zal voordat zij roepen; terwijl zij nog spreken, zal Ik verhoren. De wolf en het lam zullen tezamen weiden en de leeuw zal stro eten als het rund, en de slang zal stof tot spijze hebben; zij zullen geen kwaad doen noch verderf stichten op gans mijn heilige berg, zegt de Here. Jes. 65:20-25.

Geen werkgever zal zijn medemensen uitbuiten. Het zal niet gebeuren dat de één bouwt en een ander er gaat wonen, dat de één plant en een ander het opeet. Ieder zal zelf de vrucht genieten van het werk van zijn handen. Er zal geen strijd meer zijn in de natuur.

Dan zal de wolf bij het schaap verkeren en de panter zich neerleggen bij het bokje. Het kalf, de jonge leeuw en het mestvee zullen tezamen zijn, en een kleine jongen zal ze hoeden. De koe en de berin zullen tezamen weiden, haar jongen zullen zich tezamen neerleggen, en de leeuw zal stro eten als het rund. Dan zal een zuigeling bij het hol van een adder spelen en naar het nest van een giftige slang zal een gespeend kind zijn hand uitstrekken. Men zal geen kwaad doen noch verderf stichten op geheel mijn heilige berg, want de aarde zal vol zijn van de kennis des Heren, zoals de wateren de bodem der zee bedekken. Jes. 11:6-9. Echt een vrederijk!

Er zullen heel veel kinderen geboren worden en ze zullen allemaal opgroeien. De leeftijd van een mens zal zijn als die van een boom. De mensen die nog leven als het duizendjarig rijk wordt opgericht, die niet werden gedood in de slag bij Harmagedon maar zijn genodigd tot het feestmaal op de berg, hebben natuurlijk hetzelfde vlees als vroeger, evenals de kinderen die dan geboren worden. Maar de Satan is gebonden en met hem alle boze geesten in de hemelse gewesten, zodat niemand hen nog kan verleiden. Mocht er ergens ver weg toch nog een zondaar zijn, dan wordt hij vervloekt. Hij wordt niet ouder dan honderd jaar.

Dan zal de wereld geregeerd worden vanuit Jeruzalem, de navel der aarde. Dat wordt de hoofdstad van de wereld. En Jezus zal op de troon van David zitten. Hem moest de hemel opnemen tot de tijden van de wederoprichting aller dingen, waarvan God gesproken heeft bij monde van zijn heilige profeten, van oudsher. Hand. 3:20-22.

En het zal geschieden in het laatst der dagen: dan zal de berg van het huis des Heren vast staan als de hoogste der bergen, en hij zal verheven zijn boven de heuvelen. En volken zullen daarheen stromen en vele natiën zullen optrekken en zeggen: Komt, laten wij opgaan naar de berg des Heren, naar het huis van de God van Jakob, opdat Hij ons lere aangaande zijn wegen en opdat wij zijn paden bewandelen! Want uit Sion zal de wet uitgaan en des Heren woord uit Jeruzalem. En Hij zal richten tussen vele volkeren en recht spreken over machtige natiën tot in verre landen. Dan zullen zij hun zwaarden tot ploegscharen omsmeden en hun speren tot snoeimessen; geen volk zal tegen een ander volk het zwaard opheffen en zij zullen de oorlog niet meer leren. Maar zij zullen zitten, een ieder onder zijn wijnstok en onder zijn vijgeboom, zonder dat iemand hen opschrikt; want de mond van de Here der heerscharen heeft het gesproken. Micha 4:1-4.

Tegenwoordig zijn er ook hoogten waarheen de volkeren optrekken om te onderhandelen: Londen, Berlijn, San Francisco, Moskou enz. Maar dan zal Jeruzalem boven alle hoogten verheven zijn. Daarheen zullen alle landen hun afgevaardigden zenden. Zach. 14:16-19. Daarvandaan zal de wet des Heren uitgaan.

Alle vredesonderhandelingen die op de hoogten van nu worden gehouden, lopen uit op de oproep: Heiligt de oorlog! Smeedt uw ploegscharen tot zwaarden en uw snoeimessen tot speren. De huidige machthebbers op aarde zijn niet in staat de juiste grenzen te bepalen. Hun besluiten veroorzaken alleen maar nieuwe haat. Maar als de rechterstoel in Jeruzalem komt te staan, dan zullen de grenzen worden vastgesteld.

De grenzen die Christus en de heiligen bepalen, tot in de verste landen toe, zullen door iedereen als rechtvaardig worden ondervonden. Dat zal uitlopen op de oproep: Smeedt de zwaarden om tot ploegscharen en de speren tot snoeimessen! Dan zal de aarde gezegend worden en vrucht opleveren. We hoeven niet meer te vechten voor een achturige werkdag. De mensen zitten onder hun eigen wijnstok en vijgeboom en nodigen elkaar uit voor een feestelijke maaltijd.

Dit is het waar alle mensen met verlangen naar uitzien, maar ze hebben niet het geloof om op Jezus te wachten. Ze laten zich misleiden door de beesten met koppen en horens, die opkomen en zoveel macht schijnen te hebben. Velen worden bang en aanbidden die beesten. Maar vrees niet, gij klein kuddeke, verwacht de zalige hoop en de verschijning der heerlijkheid van onze grote God en Heiland, Christus Jezus. Laat de genade van God u in deze tijd opvoeden, om, de goddeloosheid en wereldse begeerten verzakende, bezadigd, rechtvaardig en godvruchtig in de huidige wereld te leven. Tit. 2:11-14. Laat u zich nu niet opvoeden door Gods genade, dan gebeurt dat op zekere dag wel door Gods toorn. Wees niet bang iets - uw werk bijvoorbeeld - te verliezen, want we moeten niet iets bezitten met de beesten samen. Alles is immers het onze, als we Jezus' tijd maar afwachten. Het behaagt Hem ons het Koninkrijk te schenken.

Nu zou iemand misschien willen vragen: Hoe moet tegenwoordig onze houding jegens de overheid zijn, tot de tijd van de opname? Wel, net zoals Paulus zegt in Rom. 13:1-7: Ieder mens moet zich onderwerpen aan de overheden die boven hem staan. Want er is geen overheid dan door God en die er zijn, zijn door God ingesteld.

Maar hoe kunnen nu al die overheden waarover hierboven geschreven is, door God zijn ingesteld? Nu, als een volk goddeloos is, straft God het met een slechte overheid. Hij doet wat er in Jes. 3:4-5 staat: En knapen zal ik hun tot vorsten geven en de moedwil zal over hen heersen.

Moeten wij dan gehoorzaam zijn? vraagt u. Ook voor slechte regeringsvormen moeten wij buigen en eronder lijden, maar met één uitzondering, genoemd door Petrus en Johannes: We moeten God meer gehoorzamen dan mensen. Hand. 4:19. Zondigen kunnen we niet, daarvoor worden we door ons geweten gewaarschuwd.

Moeten we niet in het politieke leven zien te komen, zodat we wat te zeggen krijgen? Nee, we moeten doen zoals Jakobus zegt: Hebt dus geduld tot de komst des Heren, broeders! Sterkt uw harten, want de komst des Heren is nabij. Jak. 5:7-11.

Moeten we dan totaal passief zijn? Nee, Paulus zegt: Ik vermaan u dan allereerst smekingen, gebeden, voorbeden en dankzeggingen te doen voor alle mensen, voor koningen en hooggeplaatsten, opdat wij een stil en rustig leven mogen leiden in alle godsvrucht en waardigheid. Dit is goed en aangenaam voor God onze Heiland. 1 Tim. 2:1-3.

De enige manier waarop we maatschappij en regering tot hulp kunnen zijn, is gebed en een godvruchtig leven. Sodom en Gomorra zouden gespaard zijn, als er tien rechtvaardigen waren geweest. Wij vormen een tegenwicht tegen goddeloosheid. Ik zal vrede tot uw overheid maken en gerechtigheid tot uw heersers. Jes. 60:17. God neigt de harten van koningen als waterbeken. Door onze voorbede kan God de gedachten van de overheden zo sturen, dat ze wetten uitvaardigen waardoor wij een stil en rustig leven kunnen leiden in godsvrucht.





De Satan wordt losgelaten


Wanneer de duizend jaren voleindigd zijn, zal de Satan uit zijn gevangenis worden losgelaten, en hij zal uitgaan om de volkeren aan de vier hoeken der aarde te verleiden, Gog en Magog, om hen tot de oorlog te verzamelen, en hun getal is als het zand der zee. Op. 20:7-8.

Merkwaardig dat zoiets kan gebeuren. Je zou denken: waarom moet de Satan nu weer losgelaten worden? Wel, dat is om allen die in het duizendjarig rijk geboren zijn, te beproeven. Ook zij moeten leren onderscheiden en kiezen tussen goed en kwaad.

Maar als mensen het zo goed hebben als in het duizendjarig rijk, kunnen ze zich dan toch laten verleiden? Zelfs in het Paradijs lieten ze zich verleiden. Daar hadden ze maar één gebod gekregen. En toen zou Satan hen ook daarvan nog eens vrijmaken, alsof hij zo goed voor hen zorgde! Hij zou het voor hen veel beter maken dan God, en ze lieten zich verleiden. Ze dachten dat ze gelukkig zouden worden door het gebod van God te overtreden.

O, wat verkeren er veel in dezelfde verleiding! Jonge mensen denken gelukkig te worden als ze vrij zijn van geboden. Wat een verleiding! Nee en nog eens nee! De geboden en de wil van God, dat is het enige wat ons geluk kan brengen. Bied dus weerstand aan de Satan, vast in het geloof dat God voor u zorgt. Dan moet hij vluchten. 1 Pet. 5:7-9.

Satan probeerde niet eerst in of bij Jeruzalem mensen te verleiden. Hij begreep wel dat dit niet zou lukken. Nee, hij begon daar zo ver mogelijk vandaan aan de vier hoeken der aarde, bij Gog en Magog.

Zo is het ook nu. Velen leven aan de rand van de gemeente en vallen gemakkelijk ten prooi aan de listen en verleidingen van Satan. Gog en Magog zijn namen die we al kennen van de antichrist en de slag bij Harmagedon.

En zij kwamen op over de breedte der aarde en omsingelden de legerplaats der heiligen en de geliefde stad; en vuur daalde neer uit de hemel en verteerde hen.

Satan slaagt er dus opnieuw in de mensen te verleiden, maar daarmee is hij niet tevreden. Zijn doel is de heilige legerplaats te vernietigen. Die had hij niet kunnen verleiden, hij heeft niet eens een poging gedaan. Lang geleden had hij dat al eens geprobeerd. Hij vergeet nooit die keer dat hij van Jezus moest wijken, en die keer dat hij zijn grip op Petrus verloor, en hoe Paulus een andere keer zijn plannen door had. 2 Kor. 2:10-11. Mensen die liever dan te zondigen hun ogen uitrukken en hun handen afkappen, vergeet hij beslist niet. Maar nu denkt hij, dat hij met die menigten van verleide mensen in staat zal zijn de heilige legerplaats te overwinnen.

Zoiets doet hij altijd. Als hij de mensen niet kan verleiden, vervolgt hij ze, spreekt kwaad van hen, bestempelt hen als verleiders, wil hen doodslaan. Het gaat hem erom mensen die voor Gods aangezicht leven, naar het leven te staan, een smet op hen te werpen of hen verdacht te maken. Maar nu lukt dat niet meer. De heilige legerplaats is vroeger al door de dood heengegaan. Het zijn zegevierende, opgestane mensen met een verheerlijkt lichaam. Het koninkrijk dat zij hebben opgericht, is een eeuwig koninkrijk, en dat zal niet van hen worden weggenomen.

Nu begrijpen we waarom de andere doden niet weer levend werden. Die hadden immers niet overwonnen. Als zij waren opgestaan en Satan was weer losgelaten, dan zouden ze toch alleen maar opnieuw verleid zijn. Zodoende was het maar een zegen, dat ze niet weer waren opgestaan.

Satan was eraan gewend dat hij bij machte was te doden, te kwellen en te treiteren, als hij zijn doel niet met verleidingen kon bereiken. Maar deze keer vergist hij zich. Hij komt zo ver dat hij de heilige legerplaats en de geliefde stad weet te omsingelen, maar dan heeft zijn laatste uur geslagen. En vuur daalde neer uit de hemel en verslond hen, en de duivel die hen verleidde, werd geworpen in de poel van vuur en zwavel, waar ook het beest en de valse profeet zijn, en zij zullen dag en nacht gepijnigd worden in alle eeuwigheden. Op. 20:9-10.

In de eerste slag bij Harmagedon vóór het duizendjarig rijk had de zoon van Satan, de antichrist, de leiding. Maar in deze slag na het duizendjarig rijk is het de Satan zelf die de leiding heeft. Het is zijn laatste kans en die brengt hem voor eeuwig in de poel van vuur.





Beproefd


Opdat uw beproefde geloof, kostbaarder dan vergankelijk goud dat door vuur beproefd wordt, tot lof en heerlijkheid en eer zal blijken te zijn bij de openbaring van Jezus Christus. 1 Pet. 1:7.

Houdt het voor enkel vreugde, mijn broeders, wanneer gij in velerlei verzoekingen valt, want gij weet dat de beproefdheid van uw geloof volharding uitwerkt. Jak. 1:2-3.

Verzoeking is beproeving van ons geloof. Beproefd worden is grote genade van God. De beproeving heeft twee bedoelingen. Dat leert ons de geschiedenis van Job.

Satan stelde zich voor de Here na een zwerftocht over de aarde die hij doorkruist had. Zijn opzet is de mensen zover te krijgen dat ze God vaarwel zeggen, en daar slaagt hij bedroevend vaak in. Maar er was een, in wie God vertrouwen had. Hij vroeg Satan of hij ook op Job had gelet. Dat was inderdaad het geval, maar hij vond dat er met Job niets bijzonders aan de hand was. Dat hij God niet vaarwel zei was niet zo vreemd, want God had hem aan alle kanten beschut. Maar God had vertrouwen in Job en ging als het ware een weddenschap met Satan aan: het zou hem niet lukken Job zover te krijgen dat hij God vaarwel zei. Satan deed al z'n best. Hij kreeg wel de vrouw van Job aan zijn kant, maar Job kreeg hij niet aan het wankelen.

Had Job ervan afgeweten, dan had hij zijn lot beslist met vreugde gedragen, maar hij begreep er helemaal niets van. Juist daarom was het zo'n zware beproeving voor hem. Maar Job had een trouw hart. Al begreep hij er niets van en al vond hij het onrechtvaardig, hij wilde God niet vaarwel zeggen. God won de weddenschap. Hij kon Satan ervan overtuigen dat er één mens op aarde was waarmee Satan niets kon beginnen, al mocht hij ook met hem doen wat hij wilde.

Wij zien hoe weinig er bij veel mensen voor nodig is om God in hun hart vaarwel te zeggen. Satan hoeft ze maar een vriendje of vriendinnetje te bieden of ze laten God al in de steek. Hij biedt ze extra verdienste of eer van mensen, hij tast hun bezit aan of ze worden onrechtvaardig behandeld, of er gebeurt iets wat ze niet kunnen begrijpen enzovoort. Massa's mensen hebben in hun hart God vaarwel gezegd. Hun geloof is bezweken en Satan is blij.

O afvallige, had u maar begrepen wat er op het spel stond, waar de strijd om ging! Dan zou u blij zijn geweest, toen de beproeving kwam.

Er zijn ook veel mensen die wel trouw aan God zijn geweest. Satan is tekeergegaan, maar hij heeft niets bereikt. Hij mocht hun zelfs het leven ontnemen, ze lieten Hem niet in de steek. Ze prezen God op de brandstapel, ze prezen God in armoede, in ziekte en op de dag van tegenspoed toen ze er niets van begrepen. Hun beproefde geloof zal tot lof en heerlijkheid en eer blijken te zijn bij de openbaring van Jezus Christus.

De beproeving had nog een andere bedoeling voor Job. Die moest hem louteren en reinigen en zijn ogen openen voor Gods zorg en almacht. Hoor maar wat Job aan het einde van zijn beproeving zegt:

Ik weet, dat Gij alles vermoogt en dat geen van uw plannen wordt verijdeld. Daarom: ik verkondigde zonder inzicht dingen, mij te wonderbaar en die ik niet begreep. Slechts van horen zeggen had ik van U vernomen, maar nu heeft mij oog U aanschouwd. Daarom herroep ik en doe boete in stof en as. Job 42:2-6.

Ieder oprecht mens zal merken, dat een beproeving hem de ogen opent voor veel dingen waarvan zijn leven nog moet worden gereinigd. Maar wie zich verhardt, stapelt zonde op zonde. De godvruchtige komt uit de beproeving tevoorschijn als goud uit de smeltkroes. 1 Pet. 4:12-13. Zijn ogen gaan open voor Gods goede zorg.

En de Here zegende het verdere leven van Job meer dan het vroegere.





Het laatste oordeel




Op. 20En ik zag een grote witte troon en Hem die daarop gezeten was, voor wiens aangezicht de aarde en de hemel vluchtten, en geen plaats werd voor hen gevonden. En ik zag de doden, de groten en de kleinen, staande voor de troon, en er werden boeken geopend. En nog een ander boek werd geopend, het boek des levens; en de doden werden geoordeeld op grond van hetgeen in de boeken geschreven stond, naar hun werken.

Wij zien, dat God nauwkeurig aantekening houdt. Zelfs van elk ijdel woord moeten wij rekenschap afleggen, zegt Jezus. Wij schrijven allemaal een boek van ons eigen leven. Alles wat wij doen, staat in onze herinnering gegrift. Eigenlijk vergeten wij niets. Ogenschijnlijk is er veel wat we vergeten zijn. Iemand wil ons eraan herinneren en het schiet ons nog niet te binnen, maar als hij dingen aanvoert die ermee in verband staan, staat het ons plotseling duidelijk voor de geest. Stel u dat eens voor, als God in onze herinnering gaat bladeren!

Als wij zondigen, is het goed daarvan direct rekenschap te leggen en ons ervan te reinigen, zodat die zonde in de zee der vergetelheid wordt geworpen en wij later alleen nog maar goede werken hoeven te verantwoorden.

In het boek des levens staan de namen opgetekend van allen die eeuwig leven ontvangen. Ook van hen die als door vuur heen gered worden. 1 Kor. 3:15.

Op deze dag, de jongste dag, zullen alle mensen, alle volken opstaan. En de zee gaf de doden die in haar waren, en de dood en het dodenrijk gaven de doden die in hen waren, en zij werden geoordeeld, een ieder naar zijn werken. Op. 20:13.

En al de volken zullen voor Hem verzameld worden, en Hij zal ze van elkander scheiden zoals een herder de schapen scheidt van de bokken, en Hij zal de schapen zetten aan zijn rechterhand en de bokken aan zijn linkerhand. Matt. 25:32-34.

Hier zijn ook alle heidenen bij. Miljoenen hebben niets van wet of evangelie afgeweten. Maar sommigen van hen hebben van nature gedaan wat de wet gebiedt. De werken der wet zijn in hun hart geschreven, terwijl hun geweten mee getuigt en hun gedachten elkaar onderling aanklagen of ook verontschuldigen ten dage dat God het in de mensen verborgene oordeelt volgens mijn evangelie, door Jezus Christus. Rom. 2:12-16. Het zijn schapen die zich zouden hebben laten leiden, als ze het maar hadden gehoord.

Dan zal Jezus zeggen: Ik ben naakt, hongerig en gevangen geweest en jullie hebben voor Mij gezorgd en Mij te eten gegeven. En zij zeggen: Wanneer hebben wij U dan zo gezien en U geholpen? Ze weten er niets van dat ze Hem goed hebben gedaan. Ze hebben er geen flauw benul van gehad dat ze die dingen voor Jezus deden, maar ze hadden hart voor hun medemensen.

Dan zal de Koning tot hen die aan zijn rechterhand zijn, zeggen: Kom, gij gezegenden mijns Vaders, beërf het Koninkrijk dat u bereid is van de grondlegging der wereld af. Dat is het loon voor de trouw aan de wet die in hun hart geschreven is.

Maar heerlijkheid en eer en vrede zal komen over een ieder die het goede werkt, eerst de Jood en ook de Griek. Want er is geen aanzien des persoons bij God.

Dan zal Hij ook tot hen die aan zijn linkerhand zijn, zeggen: Ga weg van Mij, vervloekten, naar het eeuwige vuur dat voor de duivel en zijn engelen bereid is.

Zij hebben er ook niet van geweten iets voor Jezus te moeten doen, maar ze hadden er ook geen hart voor. Hun harten waren hard en gesloten voor hun medemensen.

Verdrukking en benauwdheid zal komen over ieder mens die het kwade bewerkt, eerst de Jood en ook de Griek.

En dezen zullen heengaan naar de eeuwige straf, maar de rechtvaardigen naar het eeuwige leven.

En de dood en het dodenrijk werden in de poel van vuur geworpen. Dat is de tweede dood: de poel van vuur. En wanneer iemand niet bevonden werd geschreven te zijn in het boek des levens, werd hij geworpen in de poel van vuur. Op. 20:14-15.

Geen wonder dat Jezus zei: Verheugt u dat uw namen staan opgetekend in de hemelen.

Dit is het oordeel over de alle volken. De bruid en de mensen die voor het duizendjarig rijk weer levend zijn geworden, vallen niet onder dit oordeel. Hun rechtszaak is allang afgewikkeld. De schapen aan zijn rechterzijde zouden wij derde-lingen kunnen noemen.

Nu is er dan afrekening gehouden. Iedereen is op z'n plaats gezet, alle dingen zijn hersteld, alles is op orde. Nu is het met de zonde en de dood voor eeuwig afgelopen. Maar uit al die nood en ellende en verleiding van Satan heeft God met zijn macht en wijsheid uit zondige, gevallen mensen een bruid geschapen voor het Lam: eerstelingen. Hij heeft koningen gevormd voor de nieuwe aarde: tweede-lingen, en volken om de nieuwe aarde te vullen: derde-lingen.

We kunnen iets hebben aan een aards voorbeeld. Als een meubelmaker een mooi gepolijst meubelstuk gemaakt heeft, staat daar niet alleen een kant en klaar meubelstuk, maar overal op de grond liggen stukjes hout, spaanders en zaagsel. Zo'n meubelstuk kan niet vervaardigd worden zonder dat er een hoop afval ontstaat. Alles wordt bij elkaar geveegd en verbrand.

Zo is het ook hiermee. Bij dit geweldige werk van God is er een afvalhoop van mensen ontstaan. Daar kon Hij niets mee beginnen. Zij worden in de poel van vuur geworpen.

Dit is ontzettend ernstig. Jezus brengt de ernst ervan voortdurend onder de aandacht van zijn toehoorders. Zijn gelijkenissen eindigen met: Kom binnen in mijn heerlijkheid, gooi hem naar buiten waar het geween is en het tandengeknars.

Na veel van die gelijkenissen te hebben verteld, vroeg Hij aan zijn discipelen: Hebt gij dit alles verstaan? Zij zeiden tot Hem: Ja. Matt. 13:51.

Mijn wens is, dat ieder die dit leest, het ook begrijpt. U kunt nu nog door Gods genade opgevoed worden. Gebeurt dit niet, dan zal Gods toorn u opvoeden. Als u dus uw hart verhardt, wordt u alleen maar afval, rijp voor de poel van vuur.

Net zoals de mensen het mooi gepolijste meubelstuk bewonderen en de knappe vakman prijzen zonder op de afval te letten of nog te denken aan wat voedsel werd voor het vuur, zo zullen God en het Lam in alle eeuwigheid worden geprezen, en aan de goddeloze zal niet meer gedacht worden. Ezech. 21:32.





De eeuwigheid




Op. 21 en 22En ik zag een nieuwe hemel en een nieuwe aarde, want de eerste hemel en de eerste aarde waren voorbijgegaan, en de zee was niet meer.

Ook in de eeuwigheid zal dus dezelfde situatie bestaan: hemel en aarde. Toen God de hemel en de aarde en alles wat daarin is voor de eerste maal geschapen had, zag Hij dat het zeer goed was. Er was niets wat Hij anders zou wensen. Maar toen is de zonde gekomen, die alles bedorven heeft, en daarom kwam de vloek en daarmee dorens, distels en misoogsten. De vloek wordt, zoals we hebben gezien, opgeheven in het duizendjarig rijk, want het duizendjarig rijk komt op de tegenwoordige aarde. Daarmee bewijst God zijn macht door op deze aarde, die de eeuwen door een jammerdal genoemd is, een dergelijk vrederijk te stichten. Zo wordt aan iedereen duidelijk dat het de zonde is die alles bederft.

Maar kan God niet de tegenwoordige hemel en aarde houden, ook in de eeuwigheid? Jezus heeft met zijn bloed inderdaad ook de hemelse dingen gereinigd, maar alleen al het feit dat daar zonde is geweest, is voldoende voor Gods grimmigheid om alles door vuur te laten vergaan. Hebr. 9:11-23. Hij heeft werkelijk zelfs van het kleed, dat door het vlees bevlekt is, een afkeer. Jud.:23 en 2 Pet. 3:7 en 10.

Satan had immers toegang tot God, en daar stond hij dag en nacht de heiligen aan te klagen. Maar hij werd door Michael en zijn engelen op de aarde geworpen, en Jezus is met zijn eigen bloed binnengegaan en heeft zich als onze verdediger aan de rechterhand van God gezet om voor ons te pleiten. Op. 12:7-12. Maar nu heel het raadsplan van God is volvoerd en Satan in de poel van vuur is geworpen, schept Hij een nieuwe hemel en een nieuwe aarde.

Er is een opmerkelijk verschil met de oude aarde: En de zee was niet meer.

En ik zag de heilige stad, een nieuw Jeruzalem, neerdalende uit de hemel, van God, getooid als een bruid die voor haar man versierd is. En ik hoorde een luide stem van de troon zeggen: Zie, de woning van God is bij de mensen en Hij zal bij hen wonen, en zij zullen zijn volken zijn en God zelf zal bij hen zijn.

De algemene opvatting, dat in de eeuwigheid iedereen gelijk is, klopt niet. Er zijn hemelse en aardse lichamen, maar de glans van de hemelse is anders dan die van de aardse. De glans van de zon is anders dan die van de maan en de sterren, want de ene ster verschilt van de andere in glans. Zo is het ook met de opstanding der doden. 1 Kor. 15:40-42.

Hier zegt de apostel met duidelijke woorden, dat er groot verschil zal zijn. Zoals we zien daalt het nieuwe Jeruzalem uit de hemel neer. Dat zijn degenen die zich hebben laten opbouwen tot een woning van God. Ef. 2:22, 1 Pet. 2:4. Zij hebben een hemels lichaam. Ze dalen neer op de aarde waar de mensen zijn. Die hebben een aards lichaam.

Er is ook verschil in heerlijkheid: Zie, de woning van God is bij de mensen en Hij zal bij hen wonen, en zij zullen zijn volk zijn en God zelf zal bij hen zijn. Dat wordt een grote heerlijkheid. Zie, hoe geweldig het is opgebouwd te worden tot een woning van God!

Hij zal alle tranen van hun ogen afwissen, en de dood zal niet meer zijn, noch rouw, noch geklaag, noch moeite zal er zijn, want de eerste dingen zijn voorbijgegaan. En Hij die op de troon gezeten is, zei: Zie, Ik maak alle dingen nieuw. En Hij zei: Schrijf, want deze woorden zijn getrouw en waarachtig.

Al is de heerlijkheid verschillend, we zien dat iedereen heerlijkheid krijgt. Maar we denken aan het woord van Jezus: Het is zaliger te geven dan te ontvangen. Wie getroost wordt is gelukkig, maar wie troost is nog gelukkiger. Er komt een geweldige heerlijkheid, als de tranen worden afgewist. Dan komt er gejuich. Maar stel u eens voor een van hen te mogen zijn, die de tranen afwissen! Dat wordt het werk van de eerstelingen, die tijdens hun leven op aarde maar één verlangen hebben gehad: goed te doen. Toen werd hun verlangen echter maar ten dele vervuld, beperkt als ze waren door tijd, lichaam, middelen en vermogens. Maar nu zal God in heerlijkheid al hun verlangens vervullen tot in alle eeuwigheid.

Maar de lafhartigen, de ongelovigen, de verfoeilijken, de moordenaars, de hoereerders, de tovenaars, de afgodendienaars en alle leugenaars - hun deel is in de poel, die brandt van vuur en zwavel; dit is de tweede dood. Voor deze mensen is er geen hoop meer. Niets kan hen redden van de tweede dood.

Vervolgens kreeg Johannes de vrouw van het Lam nader te zien, het nieuwe Jeruzalem dat uit de hemel neerdaalde. En zij had de heerlijkheid Gods. Zij had deel gekregen aan goddelijke natuur. Haar licht was als kristalheldere diamant. Ze hadden in het licht gewandeld en waren kinderen des lichts geworden.

Een tempel zag ik in haar niet, want de Here God, de Almachtige, is haar tempel, en het Lam. En de stad heeft de zon en de maan niet van node, dat die haar beschijnen, want de heerlijkheid Gods verlicht haar en haar lamp is het Lam.

Vandaag hebben we dezelfde situatie. De mensen hebben de zon en de maan nodig om hen te beschijnen. Dat wil zeggen: zij ontvangen licht van buitenaf. Ze wandelen niet in geloof, maar in aanschouwen. Ze ontlenen hun inzichten aan buren, tijdschriften, etalages en modebladen. De eerstelingen daarentegen - de bruid - hun lichaam is een tempel van de Heilige Geest. Die onderwijst hen in alle dingen. Zij leven in geloof, zij ontvangen licht van binnenuit. Zo is het ook in de eeuwigheid. De heerlijkheid Gods verlicht haar en haar lamp is het Lam.

Dit is de stad met fundamenten, waarvan God de bouwmeester en ontwerper is, de stad die Abraham verwachtte. Hij heeft als vreemdeling vertoefd in het land der belofte, waar hij in de tent met Isaak en Jakob over deze stad sprak. Hebr. 11: 9-10. Zó ver konden zij vooruit zien, hoeveel temeer dan wij die de roeping hebben om de stad te zijn!

En de volken zullen bij haar licht wandelen en de koningen der aarde brengen hun heerlijkheid in haar.

Nu zien wij dezelfde situatie. Aardse mensen weten zich in de moeilijkheden geen raad. Ze lopen naar geestelijke mensen om licht te krijgen en wandelen dus in hun licht, zoals de maan in het licht van de zon. De volkeren op de nieuwe aarde, de derde-lingen, hebben niet in het licht gewandeld en zijn geen kinderen des lichts geworden. Ze hebben alleen maar deel gekregen aan de verzoening met God door de dood van Jezus. Nu moeten ze wandelen in het licht van de stad. De lamp van het Lam beschijnt hen indirect, via de stad. Deze afhankelijkheidsverhouding blijft tot in alle eeuwigheden bestaan.

En de koningen der aarde brengen hun heerlijkheid in haar. En de heerlijkheid en de eer der volken zullen in haar gebracht worden.

De koningen der aarde hebben het grote voorrecht hun eigen eer en heerlijkheid en die van de volken in de stad te brengen. Tegenwoordig zien we dat mensen die uit dankbaarheid de koning met een geschenk willen vereren, hem het allerbeste van hun bezit geven. Toch is het geschenk niet de eigenlijke heerlijkheid. De dankbaarheid waarvan het geschenk een weergave is, die wordt door de koning zo op prijs gesteld. En degene die de opdracht krijgt het geschenk te overhandigen, is doorgaans iemand uit de nabije omgeving van de koning. Hij mag deelnemen aan de festiviteiten en geniet daarbij groter heerlijkheid dan de andere mensen. Maar de grootste vreugde en heerlijkheid valt de koning ten deel.

We kunnen goed begrijpen dat de dankbaarheid en de eer van de volkeren op de nieuwe aarde buitengewoon groot is, vanwege de zegen die hun van de troon van God en van het Lam door de stad toestroomt. Die heerlijkheid wordt door de koningen in de stad gebracht. God, het Lam en de stad stellen daar dus prijs op.

Dit doet denken aan de instelling waarvan Paulus blijk geeft met de woorden: Niet dat het mij om de gave te doen zou zijn, maar het is mij te doen om de opbrengst die uzelf rijkelijk ten goede komt. Wij zijn dan ook, broeders, bij al onze nood en druk vertroost over u door uw geloof, want nu leven wij, als gij staat in de Here. Want welke dank kunnen wij God over u vergelden voor al de blijdschap waarmee wij ons om u verblijden voor onze God? Nacht en dag bidden wij vurig dat wij uw aangezicht mogen zien en voltooien wat nog aan uw geloof ontbreekt. Want wie is onze hoop of blijdschap of erekrans voor onze Here Jezus bij zijn komst, wie anders dan gij? Ja, gij zijt onze eer en blijdschap. Fil. 4:17, 1 Tess. 3:7-10 en 2:19-20. Paulus hoorde immers bij de stad en had deze instelling hier op aarde al gekregen.

En hij toonde mij een rivier van water des levens, helder als kristal, ontspringende uit de troon van God en van het Lam. Midden op haar straat en aan weerszijden van de rivier staat het geboomte des levens, dat twaalf maal vrucht draagt, iedere maand zijn vrucht gevende, en de bladeren van het geboomte zijn tot genezing der volkeren.

Hier zien we hoezeer de volkeren volkomen afhankelijk zijn van de stad. Ze moeten nu evenals in het paradijs van het geboomte des levens eten om te leven. Zij hebben het eeuwige leven niet blijvend in zich, maar hebben de stad nodig om in leven te blijven.

En gij weet, dat geen moordenaar eeuwig leven blijvend in zich heeft. 1 Joh. 3:15. Maar we weten ook dat een moordenaar eeuwig leven als een geschenk kan ontvangen. De moordenaar aan het kruis kwam met Jezus in het paradijs. Daar mag hij eeuwig leven door van de boom des levens te eten. Maar wie de wil van God doet, blijft tot in eeuwigheid. 1 Joh. 2:17. Hier in deze zondige wereld de wil van God doen, dat is het allerheerlijkste. Wie dat doen, krijgen deel aan goddelijke natuur. Zij hebben het eeuwige leven blijvend in zich. Dat is de stad. Zij hebben een hemels lichaam.

En niets vervloekts zal er meer zijn. En de troon van God en van het Lam zal daarin zijn en zijn dienstknechten zullen Hem dienen en zij zullen zijn aangezicht zien en zijn naam zal op hun voorhoofden zijn. En er zal geen nacht meer zijn en zij hebben geen licht van een lamp of licht van de zon van node, want de Here God zal hen verlichten en zij zullen als koningen heersen tot in alle eeuwigheden.

We zien hoe alles gericht is op God, het Lam en de stad, en we moeten wel uitroepen: Zalig zij die hun gewaden wassen, opdat zij recht mogen hebben op het geboomte des levens en door de poorten ingaan in de stad!

Maar nu komt er misschien een vraag op: Als Satan, die eens een gezalfde cherub was, Ezech. 28:14, nu desondanks in zonde kon vallen, kan dezelfde situatie dan niet opnieuw ontstaan, zodat de ellende opnieuw begint?

Nee, dat is uitgesloten. In het begin was er nog niets beproefd, maar wat in de eeuwigheid blijft bestaan, is allemaal wel beproefd. Wat branden kan is door het vuur verbrand. In de eeuwigheid heeft iedereen goed en kwaad gekend, ze zijn dus niet onwetend zoals onze eerste voorouders. En er is immers een groot aantal engelen met Satan mee gevallen. Jud.:6. Dus ook de engelen hebben moeten kiezen, ze zijn beproefd. Verder heeft God gezorgd voor twee getuigen daarvan, de gehele eeuwigheid door, namelijk de rook van de pijniging van hen die het beest aanbeden hebben, die zal tot in alle eeuwigheden opstijgen, Op. 14:11, en de rook van de hoer zal tot in alle eeuwigheden opstijgen, 19:3. De hoer en het beest hadden de eerste aarde bedorven. Die twee rookzuilen staan daar in alle eeuwigheid te getuigen van datgene, waarvan de nieuwe hemel en de nieuwe aarde verlost zijn.

En hij zei tot mij: Deze woorden zijn getrouw en waarachtig, en de Here, de God van de geesten der profeten, heeft zijn engel gezonden om zijn knechten te tonen hetgeen weldra geschieden moet. En geen der goddelozen zal het verstaan, maar de verstandigen zullen het verstaan. Dan. 12:10.

Aan zijn dienstknechten wil God tonen wat weldra geschieden moet. Studeren helpt niet. We moeten ons reinigen in gehoorzaamheid aan de waarheid en de levende God dienen, dan zullen we het verstaan. Want de vreze des Heren is verstand. Jezus heeft om de vreugde die vóór Hem lag het kruis op zich genomen. Ook wij mogen inzicht krijgen in de vreugde die voor ons ligt.

Hij heeft ons het geheimenis van zijn wil doen kennen, overeenkomstig het welbehagen dat Hij zich bij zichzelf had voorgenomen, om in het tijdsbestel van de volheid der tijden alles weer te verenigen in Christus, al wat in de hemelen en op de aarde is. Ef. 1:9-10.

Dan krijgen we overzicht en alle vragen worden beantwoord. Alle heerlijkheid van deze wereld wordt vuilnis, als we de heerlijkheid van Christus te zien krijgen. Als we inzicht krijgen in het geheimenis van dit tijdsbestel, komen er geweldige dingen om voor te leven. Het lijden hier tellen we niet meer. Over dat tijdsbestel verheugen wij ons, ook al worden wij nu, indien het moet zijn, voor korte tijd door allerlei verzoekingen bedroefd. 1 Pet. 1:6. Ja, onze verdrukking is de lichte last van een ogenblik.

En zie, Ik kom spoedig. Zalig hij die de woorden der profetie van dit boek bewaart! - Amen, kom, Here Jezus!





Jezus' voetbank!


Deze echter is, na één offer voor de zonde te hebben gebracht, voor altijd gezeten aan de rechterhand van God, voorts afwachtende totdat zijn vijanden gemaakt worden tot een voetbank voor zijn voeten. Hebr. 10:12-13.

Want Hij moet als koning heersen, totdat Hij al zijn vijanden onder zijn voeten gelegd heeft. 1 Kor. 15:25.

Die voetbank is de antichrist, de mens der wetteloosheid, die zichzelf verheft. Jezus heeft zichzelf vernederd. Fil. 2:5-8. Alle geesten van hoogmoed en alle hoogmoedige mensen, die opzien tegen wat hoog is in de wereld, zijn vijanden van Jezus. Die worden verenigd in de antichrist.

En er staat van het beest: Het beest opende zijn mond tot lasteringen tegen God, om zijn naam te lasteren en zijn tent en hen die in de hemel wonen. En hem werd gegeven om tegen de heiligen oorlog te voeren en hen te overwinnen; en hem werd macht gegeven over elke stam en natie en taal en volk. En allen die op de aarde wonen zullen het beest aanbidden, ieder wiens naam niet geschreven is in het boek des levens van het Lam dat geslacht is, sedert de grondlegging der wereld. Op. 13:6-8.

Als het zover is dat allen het beest aanbidden, dan is ook alle hoogmoed - de vijanden van Jezus - verenigd in één persoon, de wetteloze. Dan is Jezus' voetbank gereed en is de tijd gekomen dat de wetteloze zich in de tempel Gods zet, om aan zich te laten zien dat hij een god is.

Maar dan is ook voor Jezus de tijd gekomen om zijn voet op de voetbank te zetten. Hij zal de antichrist doden door de adem van zijn mond en machteloos maken door zijn verschijning, als Hij komt. 2 Tess. 2.

De ontwikkeling van Jezus' voetbank is vandaag duidelijk te zien. Alles wordt tot één samengevoegd: het moet

worden. Wilt u daaraan niet meedoen, dan moet u zich voegen in het eenvoudige. Daartoe vermaant Paulus ons dan ook. Rom. 12:16. Dit is de enige manier om te voorkomen dat we worden meegetrokken in de samenvoeging van Jezus' vijanden tot een voetbank.groot In de zakenwereld komt deze ontwikkeling duidelijk tot uiting. Kleine zaken hebben geen bestaan meer, alles fuseert tot grote concerns. De landen kunnen niet meer alleen beslissen over de in- en export van hun goederen. Ieder land moet zich aansluiten bij andere landen voor handelsverdragen. Ze moeten één blok vormen om macht te krijgen.

Zo is het ook in de politiek. Politiek is niet meer een zaak van aparte landen. Welke politiek ze ook willen bedrijven, ze moeten zich aaneensluiten tot blokken, en na de laatste wereldoorlog is de wereld nog maar in twee blokken verdeeld: Oost en West. Alle overige blokken moeten zich of bij Oost of bij West voegen. Sinds de laatste wereldoorlog is er ook sprake van één wereld. Daarnaar zien die beide blokken uit. Dat zal gebeuren onder de antichrist, Jezus' voetbank.

En gij weet thans wel wat hem weerhoudt, totdat hij zich openbaart op zijn tijd. Want het geheimenis der wetteloosheid is reeds in werking; wacht slechts totdat hij die op het ogenblik nog weerhoudt, verwijderd is. 2 Tess. 2:6-7.

Jezus is gekomen om de wet te vervullen, en de wet wordt vervuld in allen die naar de Geest wandelen. Rom. 8:4. Daarom is alle wetteloosheid Christus' vijand, en die zal belichaamd worden in de wetteloze.

Gij weet thans wel wat hem weerhoudt. Dat is allereerst het geweten. Er is in deze tijd een krachtig werk aan de gang om dat maar uit de weg te ruimen. Men probeert op allerlei manieren het geweten voor te stellen als een verzameling oude complexen, afkomstig van het christendom, met name de oude morele opvattingen die wij door de geboden hebben gekregen en die voor elk mens, gezin en land een bescherming zijn geweest. Leraars, radio, televisie en pornografie werken er uit alle macht aan om deze bescherming, die nog weerhoudt, af te breken.

Het is ook deze wetteloosheid die alle verdere wetteloosheid achter zich aantrekt, en die de tijd van Noach en van Lot heeft gekenmerkt en ook onze tijd kenmerkt. Dit maakt de wereld rijp voor de openbaring van de antichrist en voor Gods toorn.

Hij die op het ogenblik nog weerhoudt. Dat is de gemeente, die het lichaam bouwt van Christus die gezegd heeft: Een ieder die een vrouw aanziet om haar te begeren, heeft in zijn hart reeds echtbreuk met haar gepleegd. Matt. 5:28. Het is met de wetteloosheid zover gekomen, dat vrouwen geen schaamtegevoel meer kennen. Ze doen al hun best door kleding en gedrag mannen aan te moedigen om hen te begeren.

De zogenaamde christenen volgen die ontwikkeling op de voet en schamen zich evenmin. Ze laten zich allemaal meetrekken om in de voetbank te worden opgenomen, als vijanden van Jezus. Paulus waarschuwt krachtig tegen deze speciale zonde, want door zulke dingen komt de toorn Gods over de kinderen der ongehoorzaamheid. Doe dan niet met hen mee! Ef. 5:3-7, Kol. 3:5-6.

Het is ook duidelijk te zien hoe bijna alle christelijke bewegingen worden meegetrokken in deze antichristelijke geest, die zich verheft. Bedenk hoe de paus aan de spits van een processie op een schitterende stoel gedragen wordt. De kerken moeten mooi zijn en met alle wereldse pracht en praal worden getooid. Andere godsdienstige bewegingen bouwen hun zalen in dezelfde stijl, voorzover de financiën en mogelijkheden dat toelaten. En natuurlijk moet er een hoog podium zijn. Daar, in het zicht, moeten de voorganger en de oudste broeders zitten. Al is het nog zo'n klein groepje, er moet iets van een verhoging zijn. Als ze een artikel schrijven, moet hun foto erbij. Het komt allemaal terecht bij de geest van de tegenstander die zich verheft. Hun ontwikkeling is die van samenvoeging tot de voetbank, de antichrist.

Het is zeer veelzeggend, dat er staat: de tegenstander. Ja, zij staan werkelijk de vervulling van de wet, de gehoorzaamheid des geloofs, tegen. Dat noemen ze slavernij. Je vernederen en je voegen in het eenvoudige, ze staan het werkelijk tegen. Ze houden van wat hoog is bij de mensen, maar wat, zoals Jezus zei, een gruwel is voor God. Luc. 16:15.

Daarom doen godsdienstige partijen hetzelfde als politici en zakenmensen. Ze verenigen zich. Dat noemen ze oecumenisch en ze menen dat dit de vervulling is van Jezus' gebed dat zij één zijn. Ze beseffen niet dat ze zich verenigen tot de voetbank, tot Jezus' vijanden.

Het is veelbetekenend, dat er staat: het geheimenis der wetteloosheid. Merkwaardig dat die ontwikkeling tot de antichrist als Jezus' voetbank zo verborgen is.

Geloofd zij God voor de weinigen die weerhouden, die verenigd worden met Christus en opgebouwd worden als zijn lichaam.

En ik wil in het bijzonder de jeugd aansporen: Wees wakker, bekleed je met een geest van grimmigheid, en strijd de goede strijd des geloofs! Grijp het eeuwige leven, waartoe je geroepen bent. Reinig je van alle grootdoenerij, losbandigheid en zedeloosheid, gelijk Hij rein is! 1 Joh. 3:3, 1 Tim. 6:11-12.

Dat is de enige manier om eraan te ontkomen dat je met Jezus' vijanden wordt samengevoegd in de voetbank, die door Jezus zal worden vertreden als Hij komt.





