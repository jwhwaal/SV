Woord vooraf


Het ligt mij op het hart de verschrikkelijke dwaling aan het licht te brengen, die de geest van de antichrist heeft kunnen bewerken onder de miljoenen die God aanroepen. Deze geest heeft de gehoorzaamheid des geloofs weggeredeneerd, en daarmee het hele evangelie van zijn kracht beroofd.

De geest van de antichrist heeft ook de genade vervalst, zodat het merendeel van deze mensen meent een kind van God te zijn zonder het werkelijk te zijn.

Om deze misleiding en daarnaast de ware genade en het ware evangelie te laten zien heb ik een en ander in verschillende hoofdstukken uiteengezet. Het komt in elk hoofdstuk terug. Daarom kunt u ze elk afzonderlijk lezen en u een begrip vormen van de dwaling op het terrein waarvoor u speciale belangstelling hebt. Op alle levensterreinen heeft deze dwaling zich gemanifesteerd.

Het is merkwaardig hoe zij zich al in de tijd van de apostelen deed gelden. Als u hun brieven leest, ziet u hoe krachtig zij ertegen waarschuwen. Als het al zo was in de tijd van de apostelen, hoe moet het dan niet in onze tijd zijn!

Ik hoop dat u na het lezen van deze hoofdstukken een helder inzicht hebt gekregen in deze dwaling.

Het boek is bedoeld voor wie een discipel wil worden, voor wie ware godsvrucht zoekt.



Uw in de genade en het heil gelukkige broeder

Sigurd Bratlie



Noot vertaler: bij bijbelverwijzingen is gebruik gemaakt van de NBG bijbelvertaling of, waar dat gewenst leek, van de Noorse bijbelvertaling, en wel zonder dat dit daarbij uitdrukkelijk is vermeld.





Wat is er met Jezus gebeurd tijdens zijn dagen in het vlees?


Er staat: Tijdens zijn dagen in het vlees heeft Hij gebeden en smekingen onder sterk geroep en tranen geofferd aan Hem, die Hem uit de dood kon redden en Hij is verhoord uit zijn angst, en zo heeft Hij, hoewel Hij de Zoon was, de gehoorzaamheid geleerd uit hetgeen Hij heeft geleden; en toen Hij het einde had bereikt, is Hij voor allen die Hem gehoorzamen, een oorzaak van eeuwig heil geworden, door God aangesproken als hogepriester naar de ordening van Melchisedek. Hebr. 5:7-10.

Er staat dat Hij verhoord is. Dan kan Hij dus niet gebeden hebben om bewaard te blijven voor de kruisdood op Golgota. Die moest Hij immers ondergaan om alle dingen weer met God te verzoenen. Kol. 1:19-22, 2 Kor. 5:19.

Indien gij naar het vlees leeft zult gij sterven. Met het oog op deze dood heeft Hij gebeden en smekingen onder sterk geroep en tranen geofferd aan Hem die Hem kon redden. En Hij is verhoord. De dood kon Hem niet vasthouden.

Hier zien we zowel het eerste als het tweede deel van het evangelie.

In Hebr. 2:14-15 lezen we: Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen, opdat Hij door zijn dood hem, die de macht over de dood had, de duivel, zou tenietdoen, en allen zou bevrijden, die gedurende hun ganse leven door angst voor de dood tot slavernij gedoemd waren.

In Genesis lezen we hoe de slang Eva bedrogen heeft met de leugen dat ze als God zou zijn en goed en kwaad zou kennen. Hij bood een heerlijkheid aan, die ze door ongehoorzaamheid zou kunnen bereiken, maar het liep uit op de dood.

Jezus kwam eerst met de dood, en door middel daarvan heeft Hij hem tenietgedaan die de macht over de dood had. Hij kwam met de dood voor de hartstochten en begeerten. Die vormen de oorzaak van al het verderf in de wereld, en monden uit in de dood. 2 Petrus 1:4. Maar door deze dood waarmee Jezus is gekomen, bereiken wij juist door gehoorzaamheid de heerlijkheid waarmee de satan Eva had verzocht.

De meeste mensen hechten geloof aan de leugen waarin Eva geloofde, en ze komen in het verderf. Jezus is gekomen met de dood over de hartstochten en begeerten. Maar voor wie gelooft, is de macht van hem die de macht over de dood had, tenietgedaan.

Het bewijs daarvan is dat Jezus op de derde dag is opgestaan uit de doden. Daarin had Paulus geloof gekregen, en door de kennis van Jezus kon hij zeggen: Het leven is mij Christus en het sterven gewin. Fil. 1:21-23.

Wat de wet niet vermocht, omdat zij zwak was door het vlees, God heeft, door zijn eigen Zoon te zenden in een vlees aan dat der zonde gelijk, en wel om de zonde, de zonde veroordeeld in het vlees. Rom. 8:3. Dit is het eerste deel van het evangelie, dat het tweede mogelijk heeft gemaakt.

Rom. 8:3 is het fundament van het evangelie, van de boodschap voor ons uit vers 4: Opdat de eis der wet vervuld zou worden in ons, die niet naar het vlees wandelen, doch naar de Geest.

Gewoonlijk lezen predikers vers 4 niet. Wat daar staat, leren zij, heeft Jezus al gedaan voor ons, in onze plaats. Dat komt doordat ze het eerste deel van Paulus' samenvatting van het evangelie in Rom. 1:3 wegredeneren. Daardoor missen ze de basis voor het geloof dat wij de eis der wet kunnen vervullen. Door hun verkondiging van Jezus hebben zij alleen maar een basis voor vergeving van zonden door Jezus' sterven op Golgota. Zij hebben geen evangelie.





Dienen in de nieuwe staat des Geestes en niet in de oude staat der letter




Rom. 7:4-6

Bijgevolg, mijn broeders, zijt ook gij dood voor de wet door het lichaam van Christus om het eigendom te worden van een ander, van Hem die uit de doden opgewekt is, opdat wij Gode vrucht zouden dragen. Want toen wij in het vlees waren, werkten de zondige hartstochten, die door de wet geprikkeld worden, in onze leden om voor de dood vrucht te dragen; maar thans zijn wij van de wet ontslagen, dood voor wat ons gevangen hield, zodat wij dienen in de nieuwe staat des Geestes en niet in de oude staat der letter.

Want de liefde van Christus dringt ons, daar wij tot het inzicht gekomen zijn dat één voor allen gestorven is. Dus zijn zij allen gestorven. En voor allen is Hij gestorven, opdat zij die leven, niet meer voor zichzelf zouden leven, maar voor Hem, die voor hen gestorven is en opgewekt. 2 Kor. 5:14-15.

Want wat de wet niet vermocht, omdat zij machteloos was door het vlees, dat heeft God gedaan, door zijn eigen Zoon te zenden in een vlees aan dat der zonde gelijk, en wel om de zonde, en de zonde te veroordelen in het vlees, opdat de eis der wet vervuld zou worden in ons, die niet naar het vlees wandelen, doch naar de Geest. Rom. 8:3-4.

Hier zien we dat God iets geheel nieuws heeft gedaan.

Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen, opdat Hij door zijn dood hem die de macht over de dood had, de duivel, zou onttronen, en allen zou bevrijden, die gedurende hun ganse leven door angst voor de dood tot slavernij gedoemd waren. Hebr. 2:14-15.

Hier zien we het geweldige werk dat God in en door zijn Zoon heeft gedaan. Dat biedt ons de mogelijkheid dat de eis der wet vervuld kan worden in ons, die niet naar het vlees wandelen, maar naar de Geest. Dan komen we ook in de nieuwe dienst van de Geest.

De meeste christenen kennen deze dienst niet en daardoor komen ze nooit tot goddelijk leven. Zij denken dat Jezus in onze plaats de wet heeft vervuld. Dan vraag je je af: op wat voor manier lezen deze mensen?

Wat is dan wel de eis der wet? Die is: Gij zult niet begeren. Rom. 7:7.

Gij hebt gehoord dat er gezegd is: Gij zult niet echtbreken. Maar ik zeg u: Een ieder die een vrouw aanziet om haar te begeren, heeft in zijn hart reeds echtbreuk met haar gepleegd. Hier komt Jezus met de vervulling van de wet: Gij zult niet begeren.

De begeerte is voor de mensen verborgen. Daarom was de wet machteloos door het vlees. En daarom moest God zijn Zoon zenden in een vlees waarin de begeerte woonde, om de begeerte in het vlees te veroordelen. Jezus heeft de begeerte gedood in het vlees. Daarom staat er: in een vlees aan dat der zonde gelijk.

Bij ons is de begeerte werkzaam geweest, daardoor is het vlees zondig geworden. We lazen al: opdat Hij door zijn dood hem die de macht over de dood had, de duivel, zou onttronen.

'Zijn dood' waarvan hier sprake is, is de dood over de begeerte in het vlees. Met deze nieuwe dood is Jezus gekomen. Door die dood heeft Hij niet gezondigd. Daarom kon de dood Hem niet vasthouden. De opstanding uit de doden bewijst dat Hij Gods Zoon was. Rom. 1:3-4.

Omdat deze dood het eerst in Jezus werkzaam is geweest, wordt dit 'de dood van Christus'of 'het sterven van Jezus' genoemd. Ook wij kunnen dit sterven in ons lichaam omdragen. Dan zal ook het leven van Jezus zich in ons lichaam openbaren. 2 Kor. 4:10-11.

We lezen van Jezus: Hoeveel te meer zal het bloed van Christus, die door de eeuwige Geest zichzelf als een smetteloos offer aan God gebracht heeft, ons bewustzijn reinigen van dode werken om de levende God te dienen! Hebr. 9:14.

Die Geest heeft Hij met Pinksteren op de apostelen uitgestort. Toen werden ze bekleed met de kracht uit den hoge, die Jezus hun beloofd had. Hand. 1:8. Toen pas konden ze gaan dienen in de nieuwe staat des Geestes. In die dienst wordt de zonde in het vlees gedood en zo konden ze Jezus' getuigen zijn.

Maar de Geest zou niet alleen kracht geven, maar ook de weg wijzen tot de volle waarheid. Joh. 16:13. En dat heeft God nu precies met Jezus gedaan, toen Hij de zonde in het vlees veroordeelde.

Jezus is de leidsman en voleinder van het geloof. Hebr. 12:2. Hij moest in geloof leven. Hij wist de zonde in het vlees niet zelf te veroordelen. Dat deed God. Jezus gaf er gevolg aan, en bracht door de eeuwige Geest zichzelf als offer.

Die weg tot in het heiligdom heeft Jezus voor ons ingewijd. Daarop scheurde het voorhangsel van boven naar beneden. De weg naar het heiligdom lag nog niet open, zolang de eerste tent nog bestond. Hebr. 9:8. Toen Jezus uitriep: Het is volbracht, scheurde het voorhangsel en lag de weg open.

Voor die tijd mocht alleen de hogepriester daar binnengaan, maar niet zonder bloed. Hij kwam niet met zijn eigen bloed, maar met dat van een dier. Jezus daarentegen is met zijn eigen bloed binnengegaan, waardoor Hij een eeuwige verlossing verwierf. Hebr. 9:11-12.

Jezus heeft door de eeuwige Geest zichzelf als offer gebracht, door steeds gehoorzaam te zijn als de Vader de zonde in het vlees veroordeelde.

Hij heeft deze dienst in de nieuwe staat des Geestes ingesteld. Toen offerde Hij het bloed van het verbond: Toen zei ik: zie hier ben ik - in de boekrol staat van mij geschreven - om uw wil, o God, te doen. Hij heft het eerste op om het tweede te laten gelden. Hebr. 10:7,9.

De God nu des vredes, die onze Here Jezus, de grote herder der schapen door het bloed van een eeuwig verbond heeft teruggebracht uit de doden... Hebr. 13:20.

Hij is gekomen niet slechts met water, maar met het water en met het bloed. En de Geest is het die getuigt, omdat de Geest de waarheid is. 1 Joh. 5:6-10.

Alleen in het bloed van Jezus hebben wij vrijmoedigheid om het heiligdom binnen te gaan. Dan moeten wij ook dienen in de nieuwe staat des Geestes. Anders vinden we het bloed van Jezus niet, en hebben we ook geen vrijmoedigheid om het heiligdom binnen te gaan.

Jezus zei: Wie zijn leven liefheeft, maakt dat het verloren gaat, maar wie zijn leven haat in deze wereld, zal het bewaren ten eeuwigen leven. Indien iemand mij wil dienen, hij volge mij, en waar ik ben, daar zal ook mijn dienaar zijn, Indien iemand mij dienen wil, de Vader zal hem eren. Joh. 12:25-26. Dan zijn we in de nieuwe staat des Geestes en niet in de oude staat der letter.



De Farizeeën hadden een vrouw op overspel betrapt en ze zeiden tegen Jezus: Mozes zegt dat zij gestenigd moet worden. En wat zegt U? Jezus bukte neer en schreef op de grond. Toen ze bleven vragen, zei Hij: Wie van u zonder zonde is, werpe het eerst een steen naar haar.

Zou Hij niet geschreven hebben wat Mozes verder zegt: Gij zult niet begeren? Dan staat er: Maar toen zij dit hoorden, gingen zij één voor één weg. Joh. 8:9-11. Jezus had een heel andere boodschap voor haar: Ga heen, zondig van nu af niet meer!

Daar zien we hoe de Farizeeën dienden in de oude staat der letter. Die dienst wordt ook wel de bediening des doods genoemd.

Over deze twee bedieningen lezen we meer in 2 Kor. 3. Daar zien we in de verzen 17-18 het resultaat van het dienen in de nieuwe staat des Geestes.

Daarom, nu wij deze bediening hebben, die ons door barmhartigheid is toevertrouwd, verliezen wij de moed niet. Hst. 4:1-2. Nee, deze bediening brengt ons tot gemeenschap in de Geest, tot de eenheid waar Jezus om gebeden heeft: Opdat zij allen één zijn gelijk Gij, Vader, in mij en ik in U, dat ook zij in Ons één zijn, opdat de wereld gelove dat Gij mij gezonden hebt. Joh. 17:21.





Verzoeking


Houdt het voor enkel vreugde, mijn broeders, wanneer gij in velerlei verzoekingen valt, want gij weet dat de beproefdheid van uw geloof volharding uitwerkt. Jak. 1:2-3. Laat niemand als hij verzocht wordt, zeggen: ik word van Godswege verzocht. Want God kan door het kwade niet verzocht worden en Hijzelf brengt ook niemand in verzoeking. Maar zo vaak iemand verzocht wordt, komt dit voort uit de zuiging en verlokking van zijn eigen begeerte. Daarna, als die begeerte bevrucht is, baart zij zonde; en als de zonde volgroeid is brengt zij de dood voort. Vs. 13-15.

Hierdoor weten we dat we, als we verzocht worden, nog niet gezondigd hebben. Verzoeking is een test van ons geloof. Pas als de begeerte bevrucht wordt, brengt ze zonde voort. Ze heeft zich dan van mijn gezindheid meester gemaakt en ik geef toe aan de begeerte. Dan heb ik Jezus niet gevolgd, niet gediend in de nieuwe staat des Geestes. Had ik dat wel gedaan, dan had ik door de Geest de begeerte gedood en had het leven van Jezus zich in mijn lichaam geopenbaard, in plaats van de zonde. Dan had de Geest met mijn geest kunnen getuigen dat ik een kind van God was, en ik had in het bloed van Jezus vrijmoedigheid gehad om het heiligdom binnen te gaan.

We lezen verder in Jak. 1:12: Zalig is de man die in verzoeking volhardt, want wanneer hij de proef heeft doorstaan, zal hij de kroon des levens ontvangen, die Hij beloofd heeft aan wie Hem liefhebben.

Er liggen in de verzoekingen dus grote mogelijkheden. En er staat dat we zalig zijn als we volharden. Dan krijgen we ook dat echte, beproefde geloof, dat zo kostbaar is. 1 Petrus 1:6-7.

Daar wij nu een grote hogepriester hebben, die de hemelen is doorgegaan, Jezus, de Zoon van God, laten wij aan die belijdenis vasthouden. Want wij hebben geen hogepriester die niet kan meevoelen met onze zwakheden, maar een die in alle dingen op gelijke wijze als wij is verzocht geweest, doch zonder te zondigen. Laten wij daarom met vrijmoedigheid toegaan tot de troon der genade, opdat wij barmhartigheid ontvangen en genade vinden om hulp te verkrijgen te rechter tijd. Hebr. 4:14-16.

Wanneer is het de rechte tijd? Als ik verzocht word. Dan kan ik genade krijgen om te dienen in de nieuwe staat des Geestes, zodat mijn eigen begeerte - waardoor ik verzocht word - in de dood gebracht kan worden en het leven van Jezus zich in mijn lichaam kan openbaren.

Verzocht worden is hetzelfde als tot je vijanden worden geleid, zoals ook de Israëlieten,werd toen ze het land moesten innemen, tot hun vijanden werden geleid.

Welzalig de mensen wier sterkte in U is, in wier hart de gebaande wegen zijn. Als zij trekken door een dal van balsemstruiken maken zij het tot een oord van bronnen; ook hult de vroege regen het in zegeningen. Ze gaan voort van overwinning tot overwinning, zodat men kan zien dat God op Sion is. Ps. 84:6-8

(volgens een Duitse vertaling). Jezus was bekend met onze zwakheden, maar het is de vraag of wij ons eigen zwakheid kennen. Dat Hij met onze zwakheid bekend was, blijkt uit Hebr. 5:7-10.

We hebben gelezen dat Hij uit de dood gered is. Maar Hij moest toch sterven voor onze zonden? Wij zijn gekocht met het kostbare bloed van Christus, als van een onberispelijk en vlekkeloos lam. 1 Petrus 1:19. Wat was dat dan voor een dood waaruit Hij gered is?

Want indien gij naar het vlees leeft zult gij sterven. Rom. 8:13. Jezus heeft dit vlees gehad, Hij kende onze zwakheid en wist hoe gemakkelijk wij verzocht worden. Vandaar die strijd. Hij is gered van de dood die het gevolg is van leven naar het vlees. Hoewel Hij in alle dingen op dezelfde wijze als wij verzocht is, heeft Hij niet gezondigd.

Daarom kon de apostel zeggen: En wij verkondigen u dat God de belofte die aan de vaderen geschied is, aan ons, hun kinderen, vervuld heeft door Jezus op te wekken. Hand. 13:32. Maar Hij, die God heeft opgewekt, heeft geen ontbinding gezien. Zo zij u dan bekend, mannen broeders, dat door Hem u vergeving van zonden verkondigd wordt; ook van alles waarvan gij niet gerechtvaardigd kon worden door de wet van Mozes, wordt ieder die gelooft, gerechtvaardigd in Hem. Vs. 37-39.

Datgene waarvan men door de wet van Mozes niet gerechtvaardigd kon worden, is: Gij zult niet begeren. Dat is de zonde in het vlees, en die heeft God veroordeeld in het vlees van Jezus. Daar is alle begeerte gedood.

Hiervoor was tijd nodig. Hij heeft een weg ingewijd. En op die weg is Hij onze voorloper geworden. Dat is de hoop waartoe wij onze toevlucht genomen hebben: Haar hebben wij als een anker der ziel, dat veilig en vast is, en dat reikt tot binnen het voorhangsel, waarheen Jezus voor ons als voorloper is binnengegaan naar de ordening van Melchisedek, hogepriester geworden in eeuwigheid. Hebr. 6:18-20.





De nieuwe en levende weg


De dood over de zonde in het vlees is niet in één ogenblik tot stand gebracht. God heeft Jezus niet in één keer licht gegeven over alles. Nee, het was een nieuwe en levende weg, die God voor ons mensen had gereedgemaakt en die door Jezus is ingewijd. Deze weg ging door het vlees van Jezus, die hetzelfde vlees had als wij. Daarom heeft Hij die voor ons ingewijd tot binnen het heiligdom. Hebr. 10:19-20.

We lezen van Jezus: Die in de gestalte Gods zijnde, het Gode gelijk zijn niet als een roof heeft geacht, maar zichzelf ontledigd heeft, en de gestalte van een dienstknecht heeft aangenomen en aan de mensen gelijk geworden is. En in zijn uiterlijk als een mens bevonden, heeft Hij zich vernederd en is gehoorzaam geworden tot de dood, ja, tot de dood des kruises. Dieper kon Hij niet naar beneden. Fil. 2:6-9.

Toen was het werk van Jezus volbracht. Tijdens die vernedering is alle zonde in het vlees, die het heilige der heiligen voor de mensen gesloten had gehouden, gedood. Toen Jezus dan uitriep dat het volbracht was, scheurde het voorhangsel in de tempel van boven naar beneden. Nu lag de weg naar het heiligdom open. Nu was de nieuwe en levende weg voor ons ingewijd, maar die weg ging door zijn vlees, wat ook ons vlees is. Hebr. 10:19-20.

De zondeval is gekomen door ongehoorzaamheid, door hoogmoed. Nu kwam er weer herstel uit de zondeval door gehoorzaamheid en vernedering. Hebr. 5:8-10. Op deze weg heeft Jezus zichzelf verloochend en dagelijks zijn kruis opgenomen. En Hij nodigde de grote schare die met Hem meeliep uit om Hem te volgen.

Vele scharen reisden met Hem mee en zich omkerende zei Hij tot hen: Indien iemand tot mij komt en niet haat zijn vader en moeder en vrouw en kinderen en broeders en zusters, ja zelfs zijn eigen leven, die kan mijn discipel niet zijn Zo zal dus niemand van u, die niet afstand doet van al wat hij heeft, mijn discipel kunnen zijn. Luc. 14:25-27,33.

Dat zijn geen lege woorden. Het lijkt moeilijk, maar als we Hem volgen verwerven we ook een geweldige heerlijkheid. Op die weg heeft Jezus lichamelijk deel gekregen aan de gehele volheid Gods. Ons heeft Hij als discipel geroepen om ook deel te krijgen aan de gehele volheid Gods, ieder die Hem gehoorzaamt. Kol. 1:19 en 2:2-3, 9-10.

Het geloof nu is de zekerheid der dingen die men hoopt, en het bewijs der dingen die men niet ziet. Want door dit geloof is aan de ouden een getuigenis gegeven. Hebr. 11:1-2.

Mensen brengen tot geloof in het evangelie zonder dat ze moe zijn van de zonde, is onmogelijk. Vind je iemand die de zonde beu is, dan is het hoopvol. Paulus moest de mensen brengen tot gehoorzaamheid des geloofs. Komen ze niet tot gehoorzaamheid, dan krijgen ze geen deel aan de heerlijkheid die het evangelie biedt.

Bijna iedereen brengt gehoorzaamheid in verband met de wet. Het evangelie brengt men in verband met wat aan het kruis volbracht is en ons door geloof als een genadegave geschonken wordt. 'In Hem zijn wij volmaakt en Hij is onze gerechtigheid.' Dat is gemakkelijk en de massa volgt de brede weg. Maar wat waar was in Jezus, wordt in hen nooit waar. Dat verwachten ze ook niet. Zij denken dat het waar wordt als ze in de hemel komen.

Geliefde broeder en zuster, u bent bedrogen! Allen die geen liefde voor de waarheid hebben zullen misleid worden. Lees 2 Tess. 2.

In vers 13-14 staat: Maar wij behoren God te allen tijde om u te danken, door de Here geliefde broeders, dat God u als eerstelingen zich verkoren heeft tot behoudenis, in heiliging door de Geest en geloof in de waarheid. Daartoe heeft Hij u ook door ons evangelie geroepen tot het verkrijgen van de heerlijkheid van onze Here Jezus Christus.

Jezus heeft zijn heerlijkheid verkregen tijdens zijn dagen in het vlees. En wij verkrijgen die ook door de waarheid lief te hebben. We worden vermaand: Zo dan broeders, staat vast en houdt u aan de overleveringen, die u door ons, mondeling of schriftelijk, geleerd zijn. Vs. 15. Dan gaat het tijdens onze dagen in het vlees net zo.





De kennis van Christus Jezus, mijn Here


Voorzeker, ik acht zelfs alles schade, omdat de kennis van Christus Jezus, mijn Here, dat alles te boven gaat. Om zijnentwil heb ik dit alles prijsgegeven en houd het voor vuilnis, opdat Christus moge winnen. Fil. 3:8.

Door de kennis van Christus Jezus ontving Paulus het evangelie: de mogelijkheid om gelijkvormig te worden aan het beeld van Jezus, opdat Hij de eerstgeborene zou zijn onder vele broeders. Rom. 8:28-29. Immers, waarvoor is Jezus eigenlijk gekomen?

En dit alles is uit God, die door Christus ons met zich verzoend heeft en ons de bediening der verzoening gegeven heeft, welke immers hierin bestaat, dat God in Christus de wereld met zichzelf verzoenende was, door hun hun overtredingen niet toe te rekenen, en dat Hij ons het woord der verzoening heeft toevertrouwd. 2 Kor. 5:18-19.

Is Hij uitsluitend gekomen om verzoening te brengen? Nee, dat is slechts het begin van het werk waar Hij eigenlijk voor kwam. Waarvoor is Hij dan eigenlijk gekomen? Om ons lichaam vrij te maken van de zonde, zodat de gehele volheid Gods lichamelijk in ons woning kan maken.

Wie heeft zoiets ooit gehoord? Het is merkwaardig dat dit niet verkondigd wordt, hoewel het er zo duidelijk staat. Om die reden immers moest Jezus komen in een lichaam zoals wij hebben, met een vlees waarin geen goed woont.

In Ef. 3 schrijft Paulus: dat mij door openbaring het geheimenis bekendgemaakt is, gelijk ik boven in het kort daarvan schreef. Daarnaar kunt gij bij het lezen u een begrip vormen van mijn inzicht in het geheimenis van Christus, dat ten tijde van vroegere geslachten niet bekend is geworden aan de kinderen der mensen, zoals het nu door de Geest geopenbaard is aan de heiligen, zijn apostelen en profeten: dat de heidenen mede-erfgenamen zijn, medeleden en medegenoten van de belofte in Christus Jezus door het evangelie. Zie Ef. 2:12-22.

De Joden waren dichtbij, want zij hadden door de wet en de offers vergeving van zonden, maar de heidenen waren dichtbij gekomen door het bloed van Christus.

Want Hij is onze vrede, die de twee één heeft gemaakt en de tussenmuur, die scheiding maakte, de vijandschap, weggebroken heeft doordat Hij in zijn vlees de wet der geboden, in inzettingen bestaande, buiten werking gesteld heeft om in zichzelf, vrede makende, de twee tot één nieuwe mens te scheppen en de twee, tot één lichaam verbonden, weer met God te verzoenen door het kruis, waaraan Hij de vijandschap gedood heeft. En bij zijn komst heeft Hij vrede verkondigd aan u die veraf waart en vrede aan hen die dichtbij waren; want door Hem hebben wij beiden in één Geest de toegang tot de Vader.

Hier zien we wat er door

het vlees en het lichaam van Jezus gebeurd is. Jood en heiden hadden één en hetzelfde vlees, maar de Joden hadden een wet gekregen om de zonde een halt toe te roepen, zodat die niet uit het lichaam te voorschijn zou komen. Dit gelukte echter maar ten dele. Daarom moest men offers en gaven brengen, die nooit zonden konden wegnemen, maar waardoor men wel vergeving kreeg.

Want daar de wet slechts een schaduw heeft der toekomstige goederen, niet de gestalte dier dingen zelf, is zij nimmer in staat om met dezelfde offeranden, die onafgebroken ieder jaar weer gebracht worden, degenen die ze brengen te volmaken. Anders zouden ze toch opgehouden zijn met offeren, omdat de offeraars, na eenmaal gereinigd te zijn, geen zonden meer op hun geweten zouden hebben! Doch door die offeranden werden ieder jaar de zonden in gedachtenis gebracht; want het is onmogelijk dat het bloed van stieren of bokken zonden zou wegnemen. Hebr. 10:1-5.

Door de wet die de Joden hadden ontvangen, was er een scheidsmuur gekomen tussen Jood en heiden. De Joden wilden niet eens samen eten met hen. Maar het vlees van de Joden is niet beter dan dat van de heidenen. Dus toen Jezus gekomen was in een vlees zoals wij mensen hebben, heeft Hij de tussenmuur, die scheiding maakte, weggebroken in zijn vlees. Dat gebeurde doordat de zonde veroordeeld werd in het vlees en nooit zijn hart binnenkwam, en daardoor uiteraard ook niet uit zijn lichaam voortkwam. Zodoende kreeg de wet niets te doen. Op die manier heeft Hij de wet buiten werking gesteld. Die had bij het lichaam van Jezus niets te doen.

Aan het kruis heeft Hij de twee tot één nieuwe mens geschapen, doordat Hij de vijandschap gedood heeft. Nu hebben beiden in één Geest toegang tot de Vader. Toen de discipelen met die ene Geest werden gedoopt, konden ze opgebouwd worden als Christus' lichaam, zodat zij ook niet langer onder de wet waren.

Het viel de Joden moeilijk te geloven dat de heidenen dezelfde mogelijkheid kregen. Maar dit was het grote geheimenis: dat de heidenen mede-erfgenamen zijn, medeleden en medegenoten van de belofte in Christus Jezus door het evangelie.

De Joden hadden er kritiek op dat Petrus bij Cornelius binnen was gegaan en daar heidenen gedoopt had. God had hem een visioen moeten tonen om hem geloof daarvoor te geven. Zij begrepen het geheimenis van Christus niet, dat Hij in zijn vlees de wet buiten werking had gesteld: toen de zonde in het vlees gedood was, was de wet met zijn geboden en voorschriften niet meer nodig.

Dat is ook vandaag een geweldig geheim. Godsdienstige mensen spreken alleen over het werk van Golgota: 'daar op Golgota is alles volbracht'. Zij hebben over Jezus niets te schrijven uit de tijd voordat Hij in het openbaar optrad en zijn verkondiging begon. Ze zijn het meest bezig met de tekenen en wonderen die Hij heeft gedaan en met zijn sterven op Golgota. Daardoor kennen zij de nieuwe en levende weg tot in het heiligdom niet, die Jezus door zijn vlees ingewijd heeft. Ze horen alleen maar dat Jezus de wet heeft gehouden in onze plaats en voor ons gestorven is, zodat wij nu onder de genade zijn. Daarom krijgen ze geen deel aan heiligmaking en overwinning over de zonde. Daar treuren ze ook niet om, ze zijn immers onder de genade. Maar ze kennen de genade niet. Jezus is immers niet met alleen genade gekomen, maar met genade en waarheid. Joh. 1:17.

Christus heeft ons vrijgekocht van de vloek der wet door voor ons een vloek te worden; want er staat geschreven: Vervloekt is een ieder die aan het hout hangt. Zo is de zegen van Abraham tot de heidenen gekomen in Jezus Christus, opdat wij door het geloof de Geest zouden ontvangen, die ons beloofd was. Gal. 3:13-14.

Om van de vloek vrijgekocht te kunnen worden, moet je eerst tot de erkenning komen dat je vervloekt bent. En tot die erkenning kom je als je de waarheid liefhebt. Dan krijg je ook deel aan de genade, de Geest der waarheid.

Daardoor hebben we deel gekregen aan het evangelie, en dan luidt de vermaning: Wandelt door de Geest en voldoet niet aan het begeren van het vlees. Gal. 5:16. Nu hebben we de mogelijkheid gekregen om Jezus op de nieuwe en levende weg te volgen. En verderop in vs. 24: Want wie Christus Jezus toebehoren, hebben het vlees met zijn hartstochten en begeerten gekruisigd.

Als Paulus zijn enthousiasme over de kennis van Jezus heeft uitgesproken, vervolgt hij: ... en in Hem moge blijken niet een eigen gerechtigheid, uit de wet, te bezitten, maar de gerechtigheid door het geloof in Christus, welke uit God is op de grond van het geloof. Fil. 3:9.

Als godsdienstige mensen dit lezen, denken ze daarbij dat gerechtigheid een gave is die hun zal worden toegerekend. Ze spreken met geen woord over gehoorzaamheid des geloofs. Maar dat was nu juist wat Paulus door de verkondiging van het evangelie onder de heidenen moest bewerken. Zonder gehoorzaamheid des geloofs krijgt men aan het evangelie geen deel.

Als hij dan verder spreekt over de gerechtigheid Gods op grond van het geloof, zegt hij: om Hem te kennen en de kracht zijner opstanding en de gemeenschap aan zijn lijden, of ik, Hem gelijkvormig wordende in zijn dood, zou mogen komen tot de opstanding uit de doden. Fil. 3:10-11. Hij moest, om een discipel van Jezus te kunnen worden, alles prijsgeven, en vervolgens moest hij Jezus volgen op de weg die Hij had ingewijd.

Maar nu had hij niet alleen zijn eigen kracht, die hij onder de wet bezat. Nu was hij onder de genade in Christus Jezus, nu had hij de kracht van zijn opstanding ontvangen. Nu kon hij Jezus volgen in de gemeenschap aan zijn lijden en Hem gelijkvormig gemaakt worden in zijn dood. Nu kon ook het leven van Jezus zich in zijn lichaam openbaren. 2 Kor. 4:10-11.





Verlangt u naar de hoop die het evangelie biedt?




Rom. 8:25In 1 Petrus 1 lezen we, hoe Petrus schrijft aan de verstrooiden, de uitverkorenen naar de voorkennis van God de Vader, in heiliging door de Geest, tot gehoorzaamheid en besprenging met het bloed van Jezus Christus: genade en vrede worde u vermenigvuldigd! Geloofd zij de God en Vader van onze Here Jezus Christus, die ons naar zijn grote barmhartigheid door de opstanding van Jezus Christus uit de doden heeft doen wedergeboren worden tot een levende hoop, tot een onvergankelijke, onbevlekte en onverwelkelijke erfenis die in de hemelen is weggelegd voor u.

God heeft ons uitverkoren naar de voorkennis van God de Vader, in heiliging door de Geest, tot gehoorzaamheid en besprenging met het bloed van Jezus Christus.

We beseffen dat Hij wist wat Hij deed, toen Hij ons uitkoos. Hij heeft ons uitverkoren tot een kolossaal heerlijk doel! Dit is een geweldige troost, als wij vinden dat het er slecht met ons voorstaat en het als onmogelijk aanvoelen, dat God dit bij ons kan bewerken. Joh. 15:16-17.

Als we 1 Kor. 1 lezen, zien we waarom Hij zulk slecht materiaal heeft uitverkoren: opdat wij geen enkele eer zullen krijgen van wat Hij met ons doet, maar Hem de eer zullen geven. Net als met Abraham en Sara.

We lezen in Rom. 8:24-34 dat wij in die hoop zijn behouden. Wij geloven in Hem die ons heeft uitverkoren, en wij zijn wedergeboren tot deze hoop.

Wat wij hopen, daar verlangen we naar. Als we niet verlangen naar de hoop waartoe we wedergeboren zijn, dan hebben we het geloof verloren. Dat heeft Abraham niet gedaan. Hoe zwakker hij werd, des te meer werd hij versterkt in het geloof, want hij gaf God de eer.

Dit moeten wij ten voorbeeld nemen als het licht op ons leven schijnt. Die ons geroepen heeft, Hij zal het ook doen.

Wij weten niet wat wij bidden zullen naar behoren, maar de Geest zelf pleit voor ons met onuitsprekelijke verzuchtingen. Maar wat we wel weten, is dat God alle dingen doet medewerken ten goede voor hen die God liefhebben, die naar zijn voornemen geroepenen zijn. Dus worden wij altijd verhoord. Het gaat erom, dat wij gelijkvormig gemaakt zullen worden aan het beeld van zijn Zoon.

Wat voor ons nodig is om Hem gelijkvormig gemaakt te worden, dat weten we niet. Want allen die Hij tevoren gekend heeft, die heeft Hij ook bestemd tot gelijkvormigheid aan het beeld zijns Zoons, om zijn broeders te worden. En we lezen verder dat Hij degenen die Hij tevoren geroepen heeft, ook heeft gerechtvaardigd, en hen heeft Hij ook verheerlijkt.

Wat zullen wij dan van deze dingen zeggen? Als God vóór ons is, wie zal tegen ons zijn? Nee, niemand kan Hem of ons tegenhouden als wij dit begeren en verwachten. We lezen verder dat Hij die zijn eigen Zoon overgegeven heeft, ons met Hem ook alle dingen schenken zal.

Wie zal uitverkorenen Gods beschuldigen? God is het die rechtvaardigt; wie zal veroordelen? Christus Jezus is de gestorvene, wat meer is: de opgewekte, die ter rechterhand Gods is, die ook voor ons pleit.

Hier zien we hoe erg het is om uitverkorenen aan te klagen. Wat God voorheeft met al dat slechte materiaal, dat Hij uitverkoren heeft, heeft Hij nog niet uitgevoerd, maar Hij rechtvaardigt hen die u misschien aanklaagt. Jezus is voor hen gestorven en voor hen opgestaan, Hij zit aan de rechterhand van de Vader en pleit voor hen. Lees Kol. 3:11-15.

Er lopen velen rond die menen inzicht te hebben en die anderen bekritiseren en aanklagen. Maar het kan zover komen, dat zij hun eigen roeping verliezen. Wij zijn niet geroepen om aan te klagen, maar om Gods dienaren te zijn. Rom. 6:22.

We lezen in 2 Petrus 1, dat we door de kennis met kostbare en zeer grote beloften begiftigd zijn, opdat we daardoor deel zouden hebben aan de goddelijke natuur. Om deze reden moeten we met betoon van alle ijver bij ons geloof deugd voegen. Dan zijn we niet zonder werk of vrucht voor de kennis van onze Here Jezus Christus.

Hij vermaant verder ons des te meer te beijveren onze roeping en verkiezing te bevestigen! Dan zullen wij nimmer struikelen.

Nee, als we er in onze gedachten mee bezig zijn bij ons geloof deugd te voegen, dan struikelen we niet, maar bevestigen we onze roeping en wordt ons rijkelijk toegang verleend tot het eeuwige koninkrijk van onze Here en Heiland Jezus Christus.

Daarom was het steeds Petrus' voornemen hen, zo lang hij leefde, hoewel zij het wisten en in de waarheid versterkt waren, desondanks altijd hieraan te herinneren.





Het nieuwe verbond


Daarom zegt Hij bij zijn komst in de wereld: Slachtoffer en offergave hebt Gij niet gewild, maar Gij hebt mij een lichaam bereid; in brandoffers en zondoffers hebt Gij geen welbehagen gehad. Toen zei ik: Zie hier ben ik - in de boekrol staat van mij geschreven - om uw wil, o God, te doen. In de aanhef zegt Hij: Slachtoffers en offergaven, brandoffers en zondoffers hebt Gij niet gewild, noch daarin een welbehagen gehad, hoewel zij naar de wet gebracht worden. Doch daarna heeft Hij gezegd: Zie hier ben ik om uw wil te doen. Hij heft het eerste op om het tweede te laten gelden. Krachtens die wil zijn wij eens voor altijd geheiligd door het offer van het lichaam van Jezus Christus. Hebr. 10:5-10

Het eerste verbond was slechts een schaduw van het nieuwe, vs. 1.

Want een vroeger voorschrift wordt wel afgeschaft als het zonder kracht en nut is - immers de wet heeft in geen enkel opzicht het volmaakte gebracht - maar thans wordt een betere hoop gewekt, waardoor wij tot God kunnen naderen. Hebr. 7:18-19.

Het eerste verbond kon niets uitrichten ín het lichaam. Ook had men onder dat verbond zijn lichaam niet gesteld tot een levend, heilig, Gode welgevallig offer, iets wat Jezus' redelijke eredienst was. Rom. 12:1.

Wat hield die redelijke eredienst dan in? Gehoorzaamheid aan het licht dat God Hem gaf, als God de zonde in het vlees veroordeelde. Daardoor werd het lichaam vrijgemaakt van de zonde, die altijd over het lichaam van alle mensen macht had gehad en die ervoor gezorgd had dat er slachtoffers en offergaven, brandoffers en zondoffers nodig waren. Daarin had God geen welbehagen. Een lichaam dat zijn wil deed, dat behaagde Hem deed.

Doordat de zonde in het vlees veroordeeld is, waren die offers niet meer nodig. Jezus heeft de wil van God gedaan. Daarin had God welgevallen. Hij heft het eerste op om het tweede te laten gelden. Hebr. 10:9.

Krachtens die wil zijn wij eens voor altijd geheiligd door het offer van het lichaam van Jezus Christus. Vs. 10.

Zo zal dus niemand van u, die niet afstand doet van al wat hij heeft, mijn discipel kunnen zijn. Luc. 14:33. Wie een discipel van Jezus wordt, heeft zijn lichaam ook als een offer aan God overgegeven, net als Jezus, en door diezelfde wil is ook ons lichaam geheiligd door het offer van het lichaam van Jezus, eens voor altijd.

Aan dat offer was Paulus begonnen, toen hij zei : Dit alles heb ik prijsgegeven om Hem te kennen en de kracht zijner opstanding en de gemeenschap aan zijn lijden, of ik, Hem gelijkvormig wordende in zijn dood, zou mogen komen tot de opstanding uit de doden. Fil. 3:10. Toen gebeurde in het lichaam van Paulus hetzelfde als in het lichaam van Jezus. Vrijgemaakt van de zonde, was hij in dienst van God gekomen en had hij tot vrucht zijn heiligmaking. Rom. 6:22. Hij had deel gekregen aan het nieuwe verbond, dat Jezus tot stand had gebracht. De offers, die God verordend had onder het eerste verbond en die Jezus had afgeschaft, had hij niet meer nodig. Hij had deel gekregen aan wat Jezus in het tweede, het nieuwe verbond had ingesteld.

Dit is het evangelie voor ieder die God liefheeft en de zonde haat.

Het eerste verbond heeft in geen enkel opzicht het volmaakte gebracht, maar thans wordt een betere hoop gewekt, waardoor wij tot God kunnen naderen. In zoverre is Jezus ook van een beter verbond borg geworden. Daarom kan Hij ook volkomen behouden wie door Hem tot God gaan, daar Hij altijd leeft om voor hen te pleiten. Hebr. 7:18-28.

Wie door Hem tot God gaan, dat zijn Jezus' discipelen. Ik vermaan u dan broeders, met beroep op de barmhartigheden Gods, dat gij uw lichamen stelt tot een levend, heilig en Gode welgevallig offer: dit is uw redelijke eredienst. En wordt niet gelijkvormig aan deze wereld, maar wordt hervormd door de vernieuwing van uw denken, opdat gij moogt onderkennen wat de wil van God is, het goede, welgevallige en volkomene. Rom. 12:1-2.

Hier zien we dat hetzelfde wat in het lichaam van Jezus heeft plaats gevonden, nu in ons lichaam gebeurt. Dat is het nieuwe verbond, dat Hij tot stand heeft gebracht en waaraan wij door zijn volbracht werk en door de Geest der waarheid deel hebben gekregen. Dat evangelie hebben wij als discipelen te verkondigen. Door gehoorzaamheid des geloofs kan iedereen daaraan deel krijgen.

We hebben gelezen: Want de wet stelt als hogepriester mensen die met zwakheid behept zijn, maar het plechtige woord van de eed die na de wet kwam, stelt de Zoon, die in eeuwigheid volmaakt is.

En zo heeft Hij, hoewel Hij de Zoon was, de gehoorzaamheid geleerd uit hetgeen Hij heeft geleden, en toen Hij het einde had bereikt, is Hij voor allen die Hem gehoorzamen een oorzaak van eeuwig heil geworden.

Dit is het evangelie! Hij heeft zich geofferd en heeft gehoorzaamheid geleerd, en nu zijn zijn discipelen in dezelfde ontwikkeling gekomen.

Petrus zegt: Gij echter zijt een uitverkoren geslacht, een koninklijk priesterschap, een heilige natie, een volk Gode ten eigendom, om de deugden te verkondigen van Hem die u uit de duisternis geroepen heeft tot zijn wonderbaar licht. 1 Petrus 2:9.

Dat klinkt natuurlijk mooi; de meesten denken dat we zo genoemd worden omdat we in Jezus geloven. Dit is een geweldig godsdienstig bedrog. Hoe kunnen we zijn deugden verkondigen zonder ze zelf te bezitten? En hoe kunnen we ze bezitten als de dood van Jezus niet in ons lichaam werkzaam is? Dat is totaal onmogelijk. Daarom zeggen godsdienstige mensen gewoonlijk: Zie niet op mij, maar zie op Jezus! Als ze kritiek krijgen om hun zonden, zeggen ze: U moet niet oordelen! Dat is wel zo door en door een misleiding ver buiten van het evangelie. Zo breng je de mensen ervan af Jezus te volgen als discipel, dwars tegen het bevel in, dat Hij aan zijn discipelen gegeven heeft toen Hij van hen werd opgenomen:

En Jezus trad naderbij en sprak tot hen, zeggende: Mij is gegeven alle macht in de hemel en op de aarde. Gaat dan heen, maakt al de volken tot mijn discipelen en doopt hen in de naam des Vaders en des Zoons en des heiligen Geestes en leert hen onderhouden al wat ik u bevolen heb. En zie ik ben met u al de dagen tot aan de voleinding der wereld. Matt. 28:18-20.

Jezus' discipelen, die gevormd worden naar zijn beeld, krijgen deel aan zijn leven en kunnen zijn deugden verkondigen. Zij krijgen deel aan het evangelie evenals Paulus, zoals hij van zichzelf getuigt: Met Christus ben ik gekruisigd en toch leef ik, dat is niet meer mijn ik, maar Christus leeft in mij. En voorzover ik nu nog in het vlees leef, leef ik door het geloof in de Zoon van God die mij heeft liefgehad en zich voor mij heeft overgegeven. Gal. 2:20.

Dus hij kon zo leven, doordat hij met Christus gekruisigd was. Natuurlijk dacht hij daarbij niet aan Golgota, maar aan het kruis dat de discipelen van Jezus dagelijks moeten opnemen om Hem na te volgen.

Dit is het evangelie, in tegenstelling tot dat van de Joden die de Galaten onder de wet wilden brengen en hen wilden besnijden.

Door het kruis kon hij getuigen:  te allen tijde het sterven van Jezus in het lichaam omdragende, opdat ook het leven van Jezus zich in ons sterfelijk vlees openbare. 2 Kor. 4:10.

Doordat hij aan het evangelie van Jezus Christus had deel gekregen, kon Paulus getuigen: Wees allen mijn navolgers broeders, en zie op hen die evenzo wandelen, gelijk gij ons tot voorbeeld hebt! Fil. 3:17. Precies het omgekeerde van wat de meeste godsdienstige mensen zeggen.

Maar de misleiding was in de tijd van Paulus al zo wijd verspreid, dat hij er de waarschuwing aan moest toevoegen: Want velen wandelen - ik heb het u dikwijls van hen gezegd, maar nu zeg ik het ook wenende - als vijanden van het kruis van Christus. Hun einde is het verderf, hun god is de buik, hun eer stellen zij in hun schande, zij zijn aardsgezind. Fil. 3:18-19.

We begrijpen wel dat het geen vijanden waren van het kruis van Golgota. Nee, het betrof het kruis dat de dood moest brengen over het vlees met zijn hartstochten en begeerten. Jezus' sterven op Golgota, kan ik mij indenken, dat was hun troost.

Die zogenaamde evangelisten zullen het destijds wel net zo hebben gedaan als vandaag: schitterend spreken over het lijden van Jezus en heel gevoelvol over zijn kruisiging, maar totaal anders dan Paulus: Met Christus ben ik gekruisigd en ik leef niet meer, maar Christus leeft in mij. Daarom kunnen ze ook niet met Paulus zeggen: Wat u geleerd en overgeleverd is, wat gij van mij gehoord en gezien hebt, brengt dat in toepassing en de God des vredes zal met u zijn. Fil. 4:9. Die zogenaamde evangelisten hebben geen besef van het nieuwe verbond of van het evangelie.

In het eerste verbond ging het allemaal om de buitenkant. De wet kon niets aanvangen met de zonde in het lichaam; die gaf geboden en regels om het lichaam zoveel mogelijk te beschermen tegen de effecten van de zonde in het vlees. En als ze aan deze geboden en regels gehoorzaam waren, kon God hun aardse zegen schenken. Deut. 28. Maar alleen de allervroomsten slaagden erin onberispelijk te zijn naar de wet.

Paulus getuigde ervan dat hij dit was, maar hij noemde dit eigen gerechtigheid. Die zat alleen maar aan de buitenkant. Hij wilde goddelijke gerechtigheid verkrijgen, door het geloof in Christus. Dan moest ook de dood in zijn lichaam werken, en daartoe had hij opstandingskracht van Jezus nodig. Daarmee werd zijn gerechtigheid door en door echt, zonder iets van de huichelarij waartegen Jezus zo krachtig waarschuwt. Fil. 3:6-10; Luc. 12:1.





De oude en de nieuwe weg tot binnen het heiligdom


Dit is Hij die gekomen is door water en bloed, Jezus Christus, niet slechts met water, maar met het water en met het bloed. En de Geest is het die getuigt, omdat de Geest de waarheid is. 1 Joh. 5:6.

Water reinigt het lichaam uitwendig, bloed reinigt het lichaam inwendig. Het bloed waarmee Jezus gekomen is, was het bloed van het verbond.

De God des vredes, die onze Here Jezus, de grote herder der schapen door het bloed van een eeuwig verbond heeft teruggebracht uit de doden, bevestige u in alle goed, om zijn wil te doen, terwijl Hij aan ons doe, wat in zijn ogen welbehagelijk is door Jezus Christus. Hem zij de heerlijkheid in alle eeuwigheid. Amen. Hebr. 13:20-21.

Het verbond was: Zie, hier ben ik om uw wil, o God, te doen. Want ik ben van de hemel neergedaald, niet om mijn wil te doen, maar de wil van Hem die mij gezonden heeft. Joh. 6:38.

Om dit verbond te kunnen houden moest Jezus zich offeren. Door het offer: niet mijn wil, maar uw wil! kwam het bloed tevoorschijn. Dat was het bloed van het verbond. Door dat bloed kon de God des vredes Hem opwekken uit de doden. Hij kwam niet slechts met het water: vergeving van zonden, maar met de dood over de zonde. Dat is het nieuwe verbond.

In het eerste verbond was voorgeschreven hoe de hogepriester het heiligdom moest binnengaan: Dan zal hij de bok van het zondoffer, voor het volk bestemd, slachten en zijn bloed naar binnen achter het voorhangsel brengen, en met het bloed doen zoals hij met het bloed van de stier gedaan heeft: hij zal het op het verzoendeksel en voor het verzoendeksel sprenkelen. Zo zal hij verzoening doen over het heiligdom om de onreinheden van de Israëlieten en om hun overtredingen in al hun zonden; aldus zal hij doen met de tent der samenkomst, die bij hen verblijf houdt temidden van hun onreinheden. Lev. 16:15-16.

Zo was dus de oude weg tot in het heiligdom, en we lezen: Want als reeds het bloed van bokken en stieren en de besprenging met de as der vaars hen die verontreinigd zijn, heiligt zodat zij naar het vlees gereinigd worden, hoeveel temeer zal het bloed van Christus, die door de eeuwige Geest zichzelf als een smetteloos offer aan God gebracht heeft, ons bewustzijn reinigen van dode werken, om de levende God te dienen! Hebr. 9:13-14. Bokken en stieren hadden immers geen zonde overwonnen, waardoor hun bloed enige kracht had kunnen hebben. God had hun dit offer opgelegd opdat ze vergeving van zonden konden krijgen. Het heiligt zodat zij naar het vlees gereinigd worden.

De nieuwe weg ging door Jezus' eigen vlees. Daar werd de zonde gedood doordat Hij door de eeuwige Geest zichzelf geofferd heeft. Dat bloed heeft de kracht om ons geweten te reinigen van dode werken om de levende God te dienen. De eerste weg heeft geen groei of ontwikkeling gebracht. Telkens werden dezelfde offers gebracht, die de zonden nooit konden wegnemen. Hebr. 10:11. Dat waren dode werken. Hebr. 10:1-3.

Alleen de hogepriester mocht het heiligdom binnengaan, maar niet zonder bloed. Geen van hen die vergeving van zonden hadden ontvangen, mocht binnenkomen. Daarmee gaf de Heilige Geest te kennen, dat de weg naar het heiligdom nog niet openlag, zolang de eerste tent nog bestond. Hebr. 9:8.

Nu lezen we over de nieuwe weg: Daar wij dan, broeders, volle vrijmoedigheid bezitten om in te gaan in het heiligdom door het bloed van Jezus, langs de nieuwe en levende weg die Hij ons ingewijd heeft, door het voorhangsel, dat is zijn vlees...

Zolang het voorhangsel er nog was, lag de weg nog niet open. We lezen in Matt. 27:50-51: Jezus riep wederom met luider stem en gaf de geest. En zie, het voorhangsel van de tempel scheurde van boven tot beneden in tweeën, en de aarde beefde en de rotsen scheurden, en vele graven gingen open en vele lichamen der ontslapen heiligen werden opgewekt.

We kunnen ons afvragen wat Hij geroepen heeft. We lezen in Joh. 19:30: Toen Jezus dan de zure wijn genomen had, zei Hij: Het is volbracht! En Hij boog het hoofd en gaf de geest. Toen was het verbond gehouden tot het uiterste: de nieuwe weg tot in het heiligdom was ingewijd. Toen kon het lichaam van een mens uit het geslacht van David worden opgewekt als tempel van de Heilige Geest.

De ijver die Jezus heeft betoond om dat te doen, kwam zinnebeeldig tot uiting toen Hij een zweep maakte en de tempel reinigde van alle handel die daar werd bedreven. Als we dit in Joh. 2:13-22 in z'n verband lezen, zien we dat het ging om de tempel van zijn lichaam.

We lazen dat deze nieuwe en levende weg door het voorhangsel was ingewijd voor ons. Hij is voorloper op die weg geweest, en Hij kan geen voorloper worden genoemd als Hij geen navolgers heeft. Hebr. 6:19-20. Wat was het doel van zijn loop? Dat was: de zonde in het vlees te doden, die het lichaam had verhinderd om de wil van God te doen en lichamelijk de gehele volheid Gods te verkrijgen. Kol. 1:18-20 en 2:2-3,9-10.

Ook Paulus jaagde daarnaar, hij zei: Niet dat ik het reeds zou verkregen hebben of reeds volmaakt zou zijn, maar ik jaag ernaar, of ik het ook grijpen mocht, omdat ik ook door Christus Jezus gegrepen ben. Broeders, ik voor mij acht niet dat ik het reeds gegrepen heb, maar één ding doe ik: vergetende hetgeen achter mij ligt en mij uitstrekkende naar hetgeen vóór mij ligt, jaag ik naar het doel, om de prijs der roeping Gods, die van boven is, in Christus Jezus. Fil. 3:13-14.

Hierin had Jezus een ware navolger. En we zien daarvoor in vers 10 hoe hij Jezus volgde door het voorhangsel, dat is zijn vlees: Om Hem te kennen en de kracht zijner opstanding en de gemeenschap aan zijn lijden, of ik, Hem in zijn dood gelijkvormig wordende, zou mogen komen tot de opstanding uit de doden. Toen vond ook hij het bloed van Jezus en had hij vrijmoedigheid om het heiligdom binnen te gaan.

De meesten gaan ervan uit dat ze door het bloed van Jezus vergeving van zonden hebben en dan vrijmoedigheid bezitten om het heiligdom binnen te gaan.

Maar geen van hen die in het oude verbond vergeving van zonden kregen, kwam het heiligdom binnen. Er is immers geen sprake van een weg, als men alleen maar door Jezus'sterven aan het kruis het heiligdom binnen zou komen! Zo is de hele religieuze wereld misleid door uitdrukkingen als deze, die zo algemeen gebruikt worden: Hij heeft alles gedaan, wij hoeven niets te doen. Onze verlossing is aan het kruis volbracht, wij zijn volmaakt in Hem. God ziet ons door het bloed van Jezus als zonder zonde en dergelijke uitdrukkingen. Ze spreken er met geen woord over dat we Jezus moeten volgen of gemeenschap aan zijn lijden moeten hebben of dat we zijn sterven in ons lichaam moeten omdragen. Daaruit blijkt dat ze het evangelie niet eens gehoord hebben.

Van Jezus' bloed staat geschreven dat het krachtiger spreekt dan dat van Abel; en tot dat bloed zijn wij genaderd en tot de middelaar van een nieuw verbond. Hebr. 12:24. Het bloed van Jezus spreekt niet van wraak, zoals het bloed van de martelaars. Openb. 6:9-11. Daarom leert Jezus ons dat onze schulden ons niet worden vergeven, als wij niet onze schuldenaars vergeven. Matt. 6:12,14-15.





Wat moeten wij doen in het heiligdom?


In het Heilige der heiligen bevonden zich onder meer de ark des verbonds, de staf van Aäron die gebloeid had en het verzoendeksel. Hebr. 9:3-5.

Zijn wij niet geďnteresseerd in het volgen van Jezus in het nieuwe verbond, dat Hij tot stand gebracht en voleindigd heeft, dan hebben wij in het heiligdom niets te doen.

Jezus is in alles verzocht geweest op gelijke wijze als wij, maar zonder te zondigen. Daarom kunnen wij met vrijmoedigheid toegaan tot de troon der genade, opdat wij barmhartigheid ontvangen en genade vinden om hulp te verkrijgen te rechter tijd. Hebr. 4:15-16. In de verzoekingen hebben wij barmhartigheid en genade nodig, willen ook wij zonder zonde kunnen blijven.

Daarom kan Hij ook volkomen verlossen wie door Hem tot God gaan, daar Hij altijd leeft om voor hen te pleiten. Hebr. 7:25. En bidt daarbij met aanhoudend bidden en smeken bij elke gelegenheid in de Geest, daartoe wakende met alle volharding en smeking voor alle heiligen; ook voor mij, dat mij bij het openen van mijn mond het woord geschonken worde, om vrijmoedig het geheimenis van het evangelie bekend te maken. Ef. 6:18-19.

Hier zien we wat we in het heiligdom te doen hebben. Maar alleen in het bloed van Jezus hebben wij de vrijmoedigheid om er binnen te gaan. Als we iets tegen iemand hebben, kunnen we daar niet voor Gods aangezicht staan om voorbede te doen.

En we kunnen daar ook niet om genade bidden om hulp te verkrijgen te rechter tijd, als wij niet geloven dat wij kunnen overwinnen zoals Hij overwonnen heeft.





Voor wie is deze nieuwe en levende weg dus ingewijd?


De weg is ingewijd voor discipelen van Jezus, die in zijn voetstappen willen treden en hervormd willen worden naar het beeld van Hem, die door lijden heen voleindigd is. Die weg is voor mensen die zijn broeders willen worden. Hebr. 2:10-11, Rom. 8:28-29. Wij weten nu dat God alle dingen doet medewerken ten goede voor hen die God liefhebben, die volgens zijn voornemen geroepenen zijn.

Wij weten niet wat we zullen bidden, wat we nodig hebben om gelijkvormig te worden aan het beeld van de Zoon. Maar wij weten wel dat wat er gebeurt, juist is wat we nodig hebben om Hem gelijkvormig te worden gemaakt. Vs. 26.

God kent ons hart, Hij weet dat het voor ons die God liefhebben het allerbelangrijkste is hervormd te worden naar het beeld van zijn Zoon, en zijn broeders te worden. Daarom weten we dat wat er komt precies is wat we nodig hebben, juist datgene waar we eigenlijk om hadden moeten bidden. Als wij geloven en discipelen van Jezus zijn, worden we dus altijd verhoord.

Niet iedereen mag op de nieuwe en levende weg een begin maken. Hier lezen we wat daarvoor nodig is: Daar wij dan, broeders, volle vrijmoedigheid bezitten om in te gaan in het heiligdom door het bloed van Jezus, langs de nieuwe en levende weg, die Hij ons ingewijd heeft door het voorhangsel, dat is zijn vlees, en wij een grote priester over het huis Gods hebben, laten wij toetreden met een waarachtig hart, in volle verzekerdheid des geloofs, met een hart dat door besprenging gezuiverd is van besef van kwaad, en met een lichaam dat gewassen is met zuiver water. Laten wij de belijdenis van hetgeen wij hopen onwankelbaar vasthouden, want Hij die beloofd heeft, is getrouw. Hebr. 10:21-23.

We kunnen geen begin maken op de weg als we twijfelen aan onze hogepriester, die 'borg' is van het nieuwe verbond. Het moet waar zijn dat we alles hebben prijsgegeven om de 'leidsman van onze behoudenis' te volgen, die ons heiligt zodat we zijn broeders kunnen worden. Hebr. 2:10-11.

Het heeft ook geen zin de weg te beginnen met een kwaad geweten. We moeten oude kwesties in orde hebben. Iemand moet, als hij ons ziet, niet herinnerd worden aan oude zonden die we nog steeds verborgen proberen te houden. Met ons moet het zijn zoals er staat: En sommigen uwer zijn dat geweest, maar gij zijt geheiligd, maar gij zijt gerechtvaardigd door de naam van onze Here Jezus Christus en door de Geest van onze God. 1 Kor. 6:11.

Dat leert Jezus ons ook in de bergrede die Hij voor zijn discipelen heeft gehouden: Hij is gelijk aan iemand die bij het bouwen van een huis diep gegraven en het fundament op de rots gelegd heeft. Luc. 6:48. Je kunt niet een huis bouwen op je oude leven en dat als fundament gebruiken. We moeten de waarheid erkennen en tot het licht komen. En zijn we begonnen, dan moeten we ons houden aan de vermaning: Laten wij de belijdenis van hetgeen wij hopen onwankelbaar vasthouden, want Hij die beloofd heeft is getrouw.





Het fundament van de verkondiging van het evangelie


Het fundament van de verkondiging van het evangelie is het werk dat de Vader verricht heeft in het lichaam van zijn Zoon als Mensenzoon tijdens diens dagen in het vlees. De gehele volheid der Godheid heeft lichamelijk woning in Hem gemaakt. In de boekrol staat van mij geschreven om uw wil, o God, te doen.

In den beginne was het Woord, en het Woord was bij God en het Woord was God. Joh. 1:1. En we lezen in vers 14: Het Woord is vlees geworden en het heeft onder ons gewoond en wij hebben zijn heerlijkheid aanschouwd, een heerlijkheid als van de eniggeborene des Vaders, vol van genade en waarheid.

Het leven toch is geopenbaard en wij hebben gezien en getuigen en verkondigen u het eeuwige leven, dat bij de Vader was en aan ons geopenbaard is. 1 Joh. 1:1-4.

Hier zien we dat de discipelen het eeuwige leven dat bij de Vader was hebben gezien.

Maar we weten ook dat niet iedereen dit bij Jezus heeft gezien: Maar wat wij spreken als een geheimenis, is de verborgen wijsheid Gods, die God reeds van eeuwigheid voorbeschikt heeft tot onze heerlijkheid. En geen van de beheersers dezer eeuw heeft van haar geweten, want indien zij van haar geweten hadden, zouden zij de Here der heerlijkheid niet gekruisigd hebben. 1 Kor. 2:7-8.

Jezus had niet hoeven te sterven, want alleen als iemand naar het vlees leeft, moet hij sterven. God echter bewijst zijn liefde jegens ons doordat Christus, toen wij nog zondaren waren, voor ons gestorven is. Rom. 5:8.  en door Hem, vrede gemaakt hebbende door het bloed zijns kruises, alle dingen weder met zich te verzoenen, door Hem, hetzij wat op de aarde is, hetzij wat in de hemelen is. Kol. 1:20.

Het bewijs dat zijn geest niet door het vlees was besmet, is immers het tweede deel van het evangelie: God heeft Hem doen opstaan uit de doden. Rom. 1:3-4.

Daarom zegt Hij ook in een andere psalm: Gij zult uw Heilige geen ontbinding doen zien. Want David is, na voor zijn geslacht de raad Gods gediend te hebben, ontslapen en bij zijn vaderen bijgezet en hij heeft wel ontbinding gezien; maar Hij die God heeft opgewekt, heeft geen ontbinding gezien. Zo zij u dan bekend, mannen broeders, dat door Hem u vergeving van zonden verkondigd wordt; ook van alles waarvan gij niet gerechtvaardigd kondt worden door de wet van Mozes, wordt ieder die gelooft, gerechtvaardigd door Hem. Hand. 13:35-39.

Hier zien we dat ze door de wet wel vergeving van zonden konden krijgen, maar niet de gerechtigheid die uit God is op de grond van het geloof. Daarvoor had het bij hen zo moeten zijn als bij Paulus: Dit alles om Hem te kennen en de kracht van zijn opstanding en de gemeenschap aan zijn lijden Hem in zijn dood gelijkvormig wordende. Fil. 3:9-10. Dat is de weg van geloof.

De kennis van Jezus biedt ons het fundament van de verkondiging van het evangelie. Van deze kennis was Paulus zo geweldig gegrepen, dat hij al het andere schade achtte. En hij zegt: Naar de genade Gods die mij gegeven is, heb ik als een kundig bouwmeester het fundament gelegd, waarop een ander voortbouwt. Maar een ieder zie wel toe hoe hij daarop bouwt! 1 Kor. 3:10.

In de gebruikelijke verkondiging horen we alleen maar spreken over Jezus lijden' voor ons en over zijn sterven op Golgota. Daarmee hebben ze alleen maar het fundament van wat men al onder de wet gekregen had: vergeving van zonden; nu verkondigt men vergeving van zonden door Jezus.

Maar verder lazen we over alles waarvan men niet gerechtvaardigd kon worden door de wet van Mozes, en waarvan we nu wel gerechtvaardigd kunnen worden door Jezus. Wat is dat dan? Daarover hebben we al veel gelezen: Want wat de wet niet vermocht, omdat zij zwak was door het vlees - God heeft, door zijn eigen Zoon te zenden in een vlees aan dat der zonde gelijk, en wel om de zonde, de zonde veroordeeld in het vlees. Dat is het fundament van het geloof in wat erop volgt: opdat de eis der wet vervuld zou worden in ons, die niet naar het vlees wandelen, doch naar de Geest. Rom. 8:3-4.

Hier zien we dat Jezus het fundament is van ons geloof. De wet kon alleen orde op zaken stellen in wat er uit het lichaam naar buiten komt, maar vanwege het vlees stond zij machteloos tegenover wat in het lichaam woont. Door wat God in het lichaam van Jezus heeft verricht, hebben wij nu het fundament voor het geloof, dat hetzelfde nu ook in ons lichaam kan plaatsvinden. Door dat geloof komen we hiertoe: Gij zijt gestorven, en uw leven is verborgen met Christus in God. Kol. 3:3.

Lezen we verder, dan zien we dat we een fundament hebben om de hartstochten en begeerten te doden en alle zonde af te leggen.

Verder kunnen we lezen hoe de apostelen Jezus als het fundament leggen voor ons geloof. Ze stellen geen grenzen aan wat wij in Christus Jezus bereiken kunnen. Wat onmogelijk was, dat heeft God gedaan door zijn Zoon te zenden. Zo kan de verlossing ons dus even ver brengen als waar de Zoon gekomen is.

Als u het evangelie verkondigt, komt u voortdurend mensen tegen die zeggen: Onmogelijk! Misschien hebben ze het evangelie nog nooit gehoord. Of ze zijn nooit tot geloof in het evangelie gekomen.





Willen wij het evangelie verkondigen, dan moeten wij het evangelie ook ervaren hebben


Maar thans, vrijgemaakt van de zonde en in de dienst van God gekomen, hebt gij tot vrucht uw heiliging en als einde het eeuwige leven. Rom. 6:22. Vrijgemaakt zijn van de zonde is overwinning hebben over bewuste zonde.

We lezen Gal. 5:19-21. Daar worden een aantal zichtbare werken van het vlees opgesomd. Van deze en van andere, niet hier genoemde werken weet iedereen, bekeerd of onbekeerd, dat het zonde is. Je kunt geen dienaar van God genoemd worden als je niet van zulke zonden bent vrijgemaakt.

Paulus zegt dat zulke mensen het Koninkrijk Gods niet zullen beërven. Kinderen hebben erfrecht. Dus door vergeving van zonden wordt iemand dus nog geen kind van God, tenzij hij zich als discipel heeft overgegeven. Kinderen van God zijn zij, die door de Geest geleid worden. Rom. 8:14-17. En mensen die door de Geest geleid worden, voldoen niet aan het begeren van het vlees. Gal. 5:16. Wie Christus Jezus toebehoren, hebben het vlees met zijn hartstochten en begeerten gekruisigd. Vs. 24.

We zien dat mensen die in de Geest wandelen, tot overwinning komen en dienaars van God kunnen zijn. Hiermee is hun ontwikkeling niet afgelopen. Ze hebben een goed geweten. Maar Jezus heeft gezegd dat de Geest der waarheid ons tot de volle waarheid zal leiden.

Als de Geest ons nu tot de zonde in het vlees leidt, moeten ook wij een offer zijn, zodat we door de Geest de werkingen des lichaams doden. Deze ontwikkeling krijgen wij als dienaars van God. Dat is heiligmaking, waardoor we deel krijgen aan goddelijke natuur.

Als wij, nadat we in de dienst van God zijn gekomen, die ontwikkeling niet krijgen, gaat ons geestelijk leven achteruit. Zulke dienaars komen er makkelijk toe te gaan heersen. En we lezen in de Openbaring van Johannes dat het met de meesten van de engelen der gemeenten slecht is gegaan.

Laten wij de belijdenis van hetgeen wij hopen onwankelbaar vasthouden, want Hij die beloofd heeft is getrouw.  Hebr. 10:23.

Er zijn mensen die de verlossing in het evangelie hebben leren kennen en enthousiast zijn over de boodschap, en die het evangelie dan gaan verkondigen alsof ze dienaren van God waren. Dan gaan ze hun perken te buiten en doen ze zich voor als iets wat ze niet zijn. Dan kunnen ze de genade die op hen rustte verliezen. Velen die geestelijk besef hebben, lijden onder zo'n dienst.

Hadden ze de waarheid liefgehad, dan hadden ze met vrijmoedigheid hun hoop beleden. Dan hadden ze onwankelbaar aan de belijdenis vastgehouden, erkend dat ze de overwinning die het evangelie belooft nog niet hadden bereikt, maar door geloof zou dat zeker gebeuren. Dan waren ze velen tot troost geweest en hadden ze de genade behouden. Maar staan ze daar te preken alsof ze overwinning hebben, dan zullen ze de genade die ze hadden verliezen. Hebr. 4:14-16, Rom. 12:3.

Als we niet tot overwinning komen, bestaat daar geen verontschuldiging voor. Waar de zonde groot is, is de genade immers nog groter. Hoe zouden wij bij de zonde blijven, wij die in de dood van Jezus zijn gedoopt? En hoe zouden wij bij de zonde blijven, nu wij onder de genade zijn en niet onder de wet? Rom. 5:20 en 6:13-14.





Uit de dood in het leven! Uit het leven in de dood!




1 JohannesVerwondert u niet, broeders, wanneer de wereld u haat. Wij weten dat wij overgegaan zijn uit de dood in het leven, omdat wij de broeders liefhebben. Wie niet liefheeft, blijft in de dood. 3:13-14.

Hier zien we heel duidelijk, wie vanuit de dood zijn overgegaan in het leven en wie in de dood blijven. Wanneer je een broeder hebt liefgehad maar hem nu niet meer liefhebt, dan ga je uit het leven over in de dood. Hier bestaat voor niemand een uitzondering, zodat het mogelijk zou zijn sommige broeders wel lief te hebben en andere niet, en toch in het leven te zijn. ...en door de broederliefde de liefde jegens allen. 2 Petr. 1:7.

En vele valse profeten zullen opstaan en velen zullen zij verleiden. En omdat de ongerechtigheid toeneemt, zal de liefde van de meesten verkillen. Maar wie volhardt tot het einde, die zal behouden worden. Hier zien we: als we vanwege de onrechtvaardigen de liefde verliezen, dan verliezen we het leven in God. Matt. 24:11-13.

Want ook Christus is eenmaal om de zonden gestorven als rechtvaardige voor onrechtvaardigen, opdat Hij u tot God zou brengen: Hij, die gedood is naar het vlees, maar levend gemaakt naar de geest.

En Jezus zei: Vader, vergeef het hun, want zij weten niet wat zij doen. Luc. 23:34. Stefanus bad eveneens: Here, reken hun deze zonde niet toe!

Was Jezus buiten de liefde gevallen, dan was Hij ook niet in God gebleven, en dan was de verlossing voor ons allemaal een verloren zaak geweest. 1 Joh. 4:16. Zo zal het ook ons vergaan als wij buiten de liefde vallen. Dan vallen wij buiten de verlossing.

Als mensen vervelend zijn of iets doen wat ons in onze zogenaamde eer treft, dan verkilt de liefde van velen tegenover zulke personen. Zij ontfermen zich niet over hen, om hen tot God te brengen. Zij blijven niet in de liefde door erover na te denken hoe zij hun te hulp zouden kunnen komen. Velen denken er veeleer over na hoe ze hun rekenschap kunnen vragen van wat ze gedaan hebben.

In Kol. 3:11-15 zien we hoeveel verschillende mensen God heeft uitverkoren en wat wij moeten doen om de liefde te bewaren. We moeten vergeven zoals Jezus ons vergeven heeft. Dan kunnen we samen met hen in het lichaam van Christus zijn, en dankbaar zijn.

Verstaan we niet wat heiligmaking voor ons betekent, dan zijn we ook niet in staat in de liefde te blijven.

Wie zegt dat hij geen zonde heeft, misleidt zichzelf en de waarheid is in hem niet. 1 Joh. 1:8. Als we de waarheid liefhebben, begrijpen we ook de vermaning in 1 Petr. 1:22: Reinigt uw zielen door gehoorzaamheid aan de waarheid tot ongeveinsde broederliefde en hebt elkander van harte en bestendig lief.

Temidden van al die mensen waarover

we lazen, die door God uitverkoren zijn, worden we gereinigd als we beseffen wat heiligmaking is en weten dat we zonde hebben. Dan krijgen we ook reden tot dankbaarheid, dat we één lichaam met hen mogen zijn. Verkilt de liefde, dan vallen we buiten de verlossing.

In de liefde van Christus kan niets of niemand ons misleiden. In 1 Tess. 3:12-13 zien we, dat wij uitsluitend als we in de liefde zijn, bij de komst van onze Here Jezus met al zijn heiligen gereed kunnen zijn om Hem te ontmoeten.





Het testament


Hoeveel te meer zal het bloed van Christus, die door de eeuwige Geest zichzelf als een smetteloos offer aan God gebracht heeft, ons bewustzijn reinigen van dode werken, om de levende God te dienen? En daarom is Hij de middelaar van een nieuw verbond, opdat, nu Hij de dood had ondergaan om te bevrijden van de overtredingen onder het eerste verbond, de geroepenen de belofte der eeuwige erfenis ontvangen zouden. Want waar een testament is, moet noodzakelijk van de dood van de erflater melding gemaakt worden. Hebr. 9:14-16.

Een testament is een beschikking over wat iemand nalaat bij zijn sterven en wie het erven zal.

Wat houdt nu het testament in, dat Jezus tot stand heeft gebracht? Het bevat de gehele inhoud van wat Hij verworven heeft in zijn lichaam. Die is door zijn testament toegankelijk geworden voor ieder die gelooft.

En waaruit bestaat die inhoud?

En Hij is het hoofd van het lichaam, de gemeente. Hij is het begin, de eerstgeborene uit de doden, zodat Hij onder alles de eerste geworden is. Want het heeft de ganse volheid behaagd in Hem woning te maken, en door Hem, vrede gemaakt hebbende door het bloed zijns kruises, alle dingen weer met zich te verzoenen, door Hem, hetzij wat op de aarde, hetzij wat in de hemelen is. Kol. 1:18-20.

Opdat hun harten getroost en zij in de liefde verenigd worden tot alle rijkdom van een volledig inzicht, en zij het geheimenis Gods mogen kennen, Christus, in wie alle schatten van wijsheid en kennis verborgen zijn. Hst. 2:2-3.

Want in Hem woont al de volheid der godheid lichamelijk; en gij hebt de volheid verkregen in Hem, die het hoofd is van alle overheid en macht. vs. 9-10.

Wat is ons dus bij testament nagelaten? De gehele volheid Gods en alle rijkdom van een volledig inzicht om het geheimenis van God te kennen, Christus, in wie alle schatten der wijsheid en kennis verborgen zijn.

Dat is geen kleinigheid. Het is niet zo vreemd dat Jezus zei: Doch ik zeg u de waarheid: Het is beter voor u dat ik heenga. Want indien ik niet heenga, kan de Trooster niet tot u komen, maar indien ik heenga, zal ik Hem tot u zenden. Joh. 16:7.

Verder zegt Hij: Nog veel heb ik u te zeggen, maar gij kunt het thans niet dragen; doch wanneer Hij komt, de Geest der waarheid, zal Hij u de weg wijzen tot de volle waarheid; want Hij zal niet uit zichzelf spreken, maar al wat Hij hoort, zal Hij spreken en de toekomst zal Hij u verkondigen. Hij zal mij verheerlijken, want Hij zal het uit het mijne nemen en het u verkondigen. Al wat de Vader heeft is het mijne; daarom zei ik: Hij neemt het uit het mijne en zal het u verkondigen. vs. 12-15.

We hebben gelezen dat Jezus zich geofferd heeft door de eeuwige Geest. Zodoende werd deze Geest bekend met alles wat in Christus Jezus was en met de weg daarheen. Het behoort ook tot het testament dat Hij ons deze Geest zou zenden om ons de weg te wijzen op de nieuwe en levende weg door het voorhangsel, dat is zijn vlees, en ons de heerlijkheid te tonen die ons nagelaten is.

Zonder deze Geest zouden wij op de nieuwe en levende weg niet vooruit kunnen komen, om alles in bezit te kunnen nemen wat ons is nagelaten. Daarom zei Jezus dat de discipelen in Jeruzalem moesten blijven totdat ze de kracht zouden ontvangen waarover Hij hun gesproken had. Die zouden ze krijgen als de Heilige Geest over hen kwam en dan zouden ze zijn getuigen zijn. Hand. 1.

In 2 Petrus 1:3-4 lezen we van de vervulling van wat Jezus had beloofd en ons heeft nagelaten: Zijn goddelijke kracht immers heeft ons met alles wat tot leven en godsvrucht strekt, begiftigd door de kennis van Hem, die ons geroepen heeft door zijn heerlijkheid en macht; door deze zijn wij met kostbare en zeer grote beloften begiftigd, opdat gij daardoor deel zoudt hebben aan de goddelijke natuur, ontkomen aan het verderf, dat door de begeerte in de wereld heerst. En dan volgen die heerlijke vermaningen tot de deugden van Christus, waarvoor wij alles hebben gekregen wat we nodig hebben om die in bezit te nemen en erin te groeien, en waarvan de belofte in de kennis van Jezus besloten ligt.

Toen Paulus gehoord had dat de Efeziërs geloof hadden gekregen in de Here Jezus en liefde tot alle heiligen, besefte hij dat hun toch iets ontbrak.

Nu hadden ze de basis gekregen om dit te kunnen ontvangen, en hij schrijft:  houd ik niet op te danken, u gedenkende in mijn gebeden, opdat de God van onze Here Jezus Christus, de Vader der heerlijkheid, u geve de Geest van wijsheid en openbaring om Hem recht te kennen; verlichte ogen uws harten, zodat gij weet welke hoop zijn roeping wekt, hoe rijk de heerlijkheid is zijner erfenis bij de heiligen, en hoe overweldigend groot zijn kracht is aan ons, die geloven, naar de werking der sterkte zijner macht die Hij heeft gewrocht in Christus, door Hem uit de doden op te wekken en Hem te zetten aan zijn rechterhand in de hemelse gewesten, boven alle overheid en macht en kracht en heerschappij en alle naam die genoemd wordt niet alleen in deze, maar ook in de toekomende eeuw. En Hij heeft alles onder zijn voeten gesteld en Hem als hoofd boven al wat is, gegeven aan de gemeente, die zijn lichaam is, vervuld met Hem die alles in allen volmaakt. Ef. 1:15-23.

Wie kan het nu allemaal vatten wat Paulus hier schrijft, wie heeft nu die kennis gekregen? We zien dat we de Heilige Geest nodig hebben om onze harten te verlichten, zodat we onze erfenis in bezit kunnen nemen.

Toen Paulus de oudsten bijeengeroepen had, zei hij tot hen: Daarom verklaar ik u op de dag van heden, dat ik rein ben van aller bloed, want ik heb niet nagelaten u de gehele raad Gods te verkondigen. Hand. 20:26-27.

Wat is de gehele raad Gods? Dat de gehele volheid Gods woning kan maken in een lichaam, dat van het geslacht van David is.

Dit is gebeurd in Jezus. De opstanding heeft bewezen dat Hij geen ontbinding heeft gezien. Door de kennis van de nieuwe en levende weg die Jezus heeft ingewijd, ligt de weg tot de gehele raad Gods nu voor ons open. Het is onze erfenis dat wij de Heilige Geest hebben gekregen om ons de weg te wijzen, zoals Jezus de Vader had.

En er worden geen grenzen gesteld: In Hem zijt ook gij, nadat gij het woord der waarheid, het evangelie uwer behoudenis, hebt gehoord; in Hem zijt gij, toen gij gelovig werdt, ook verzegeld met de Heilige Geest der belofte, die een onderpand is van onze erfenis, tot verlossing van het volk dat Hij zich verworven heeft, tot lof zijner heerlijkheid. Ef. 1:13-14.

Toen Paulus het evangelie verkondigde, heeft hij de gehele raad Gods verkondigd:  en te kennen de liefde van Christus, die de kennis te boven gaat, opdat gij vervuld wordt tot alle volheid Gods. Ef. 3:19. En hij voegt eraan toe: Hem nu, die blijkens de kracht die in ons werkt, bij machte is oneindig veel meer te doen dan wij bidden of beseffen... vs. 20.

De kracht die in ons werkt is de liefde van Christus. Het enige wat ons in deze ontwikkeling kan hinderen, is dat wij ons niet houden aan het hoofd, waaruit het gehele lichaam, door pezen en banden ondersteund en samengehouden, zijn goddelijke wasdom ontvangt. Kol. 2:18-19.

Er is geen twijfel aan dat Paulus dit bedoelt als een groei die we moeten doormaken terwijl we in het lichaam zijn, zoals Jezus tot die volheid is opgegroeid tijdens zijn dagen in het vlees. En hij zegt: Maar wij behoren God te allen tijde om u te danken, door de Here geliefde broeders, dat God u als eerstelingen zich verkoren heeft tot behoudenis, in heiliging door de Geest en geloof in de waarheid. Daartoe heeft Hij u ook door ons evangelie geroepen tot het verkrijgen van de heerlijkheid van onze Here Jezus Christus. Zo dan broeders, staat vast en houdt u aan de overleveringen die u door ons, hetzij mondeling hetzij schriftelijk, geleerd zijn. 2 Tess. 2:13-15.

Over zichzelf schreef Paulus: of ik ... zou mogen komen tot de opstanding uit de doden maar ik jaag ernaar, of ik het ook grijpen mocht, omdat ik ook door Christus Jezus gegrepen ben. Fil. 3:11-14. De mogelijkheid lag open en hij deed maar één ding: zich ernaar uitstrekken. En hij verkondigde het:

 omdat onze evangelieprediking niet slechts in woorden tot u gekomen is, maar ook in kracht en in de Heilige Geest en in grote volheid; gij weet trouwens hoedanigen wij bij u geweest zijn, om uwentwil. En gij zijt navolgers geworden van ons en van de Here. 1 Tess. 1:5-6.

Ja maar, zegt u, als wij de erfenis krijgen, krijgen wij het dan niet allemaal als een gave?

Dan moeten we als Paulus zeggen: Want ik stel er prijs op, broeders, dat gij weet dat onze vaderen allen onder de wolk waren, allen door de zee heengingen, enz. 1 Kor. 10:1-12. Hier leest u hoe het met de meesten gesteld was. Ze wilden alleen maar eten en drinken en dansen. Zij waren de erfenis niet waard.

Ze hadden allemaal het land dat vloeide van melk en honing, het land der belofte, ontvangen als erfdeel van de vaderen, Abraham, Isaäk en Jakob en hun nageslacht. Nu waren ze opgetrokken om het in bezit te nemen, en we weten hoe het gegaan is. Ze kwamen er vlakbij, maar hadden niet het geloof om tegen de vijand in het land de strijd op te nemen. Ze werden tegenstanders van Jozua en Kaleb, die wel geloof hadden.

Hieruit kunnen we leren hoe de mensen het oor lenen aan ongeloof en hoe moeilijk het is ze tot geloof te brengen. Ze willen niet lijden. Ze willen de goede strijd des geloofs niet strijden om het eeuwige leven te grijpen. 1 Tim. 6:12. Lees Num. 13:26-33 en Num. 14. Dat is geweldig leerzaam. Zo is het ook met de religieuze massa in deze tijd.

Had God van te voren een pest in het land gestuurd, zodat al die reuzen daar dood hadden gelegen, dan hadden ze gezegd, net als bij de doorsnee verkondiging vandaag: God heeft voor ons gestreden, Hij heeft alles gedaan, wij hoeven niets te doen. Dan was er gejubel in de legerplaats geweest. Wat voor een vorming hadden ze dan gehad? Ze zouden God niet hebben leren kennen, die de zon deed stilstaan en het volk overwinning gaf.

Ze geloofden alleen maar in hun eigen kracht, en dan zouden ze natuurlijk niet in staat zijn om het land in te nemen. Jozua en Kaleb geloofden in God. Daarom rustte Gods welbehagen op hen. Zij hadden de vijanden kunnen grijpen als een stuk brood. Door alle wonderen die ze gezien hadden tijdens de tocht door de woestijn, hadden Jozua en Kaleb God leren kennen. De anderen niet. Die moesten weer terug, de woestijn in. Mozes had God gebeden of Hij hen wilde vergeven. Dat deed Hij ook, maar het land kwamen ze niet in.

Daar in de woestijn gaf God hun de koperen slang. Als ze door de slangen werden gebeten, konden ze daarnaar opzien en op die manier in leven blijven. Zo is het ook met de grote religieuze massa vandaag. Ze spreken over Jezus als over de koperen slang, waarnaar ze kunnen opzien om vergeving van zonden te krijgen. Joh. 3:14-16.

Wij verkondigen vergeving van zonden door Jezus, maar dan verkondigen we ook het evangelie: datgene waartoe de wet ons niet kon brengen. Hand. 13:38-39.

Door het bloed van Jezus zijn wij dichtbij gekomen, net als Israël. Ook u heeft Hij thans weder verzoend, in het lichaam zijns vleses, door de dood, om u heilig en onbesmet en onberispelijk voor zich te stellen, indien gij slechts wel gegrond en standvastig blijft in het geloof en u niet laat afbrengen van de hoop van het evangelie. Kol. 1:21-23.

Wil dit doorgang vinden, dan moet de zonde in het vlees gedood worden, zoals we lezen in Ef. 2:13-18 en in Ef. 1:4-6: Hij heeft ons immers in Hem uitverkoren vóór de grondlegging der wereld, opdat wij heilig en onberispelijk zouden zijn voor zijn aangezicht.

Hier gaat het niet over onberispelijk zijn naar de wet. Dan staat men voor het aangezicht van mensen; dat had Paulus bereikt voordat hij Jezus ontmoette. Maar nu gaat het over onberispelijk worden voor aangezicht van God. Dan moet de vijand worden gedood in het lichaam.

Wij kunnen Jezus niet alleen maar aannemen als de koperen slang, als zondoffer; wij moeten Hem ook aanvaarden als Heer en als hogepriester.

Daardoor ervaren wij een veel grotere verlossing: gelijkvormig gemaakt worden aan de Zoon om zijn broeders te worden. Rom. 5:10 en Kol. 2:6.

 en allen dezelfde geestelijke drank dronken, want zij dronken uit een geestelijke rots, welke met hen meeging, en die rots was de Christus. 1 Kor. 10:4. Hier hebben we een belangrijke les en een beeld.

Zie, Ik zal daar vóór u op de rots bij Horeb staan; dan zult gij op de rots slaan en daaruit zal water te voorschijn komen, zodat het volk kan drinken. En Mozes deed alzo voor de ogen van de oudsten van Israël. Ex. 17:6.

Jezus werd geslagen, Hij moest sterven als rechtvaardige voor ons onrechtvaardigen, opdat wij vergeving van zonden kunnen krijgen. Maar we lezen verderop hoe Mozes hen heeft moeten opwekken om overwinnaars te worden:

Toen sprak de Here tot Mozes: Neem de staf en laat de vergadering samenkomen, gij en uw broeder Aäron; spreek dan in hun tegenwoordigheid tot de rots, dan zal zij haar water geven; gij zult voor hen water uit de rots te voorschijn doen komen en de vergadering en hun vee drenken. Toen nam Mozes de staf van vóór het aangezicht des Heren, zoals Hij hem geboden had. Toen Mozes en Aäron de gemeente vóór de rots hadden doen samenkomen, zei hij tot hen: Hoort toch, weerspannigen, zullen wij uit deze rots voor u water te voorschijn doen komen? Daarop hief Mozes zijn hand op en sloeg de rots met zijn staf tweemaal en er kwam veel water uit, zodat de vergadering kon drinken en ook het vee. Maar de Here zei tot Mozes en Aäron: Aangezien gij op Mij niet vertrouwd hebt en Mij ten aanschouwen van de Israëlieten niet geheiligd hebt, daarom zult gij deze gemeente niet brengen in het land dat Ik hun geef. Num. 20:7-12.

We leren hieruit dat we niet steeds weer op de rots moeten slaan - Jezus als zondoffer moeten hebben. Jezus is opgestaan om Heer te worden. We moeten Hem aanvaarden als Heer en hogepriester. Dan zullen wij veel meer, nu wij verzoend zijn, behouden worden door zijn leven. Daarvoor moeten wij na onze verzoening met God door de vergeving van zonden tot een verhouding komen, waarin wij met Hem kunnen spreken als zijn discipel. Rom. 4:24-25 en 5:10.

Dan komen wij in een gehoorzaamheidsverhouding. We krijgen genade om het land in te gaan, de zonde in het vlees te doden en onze erfenis in bezit te nemen. Hebr. 5:9-14.

We moeten ons niet laten afbrengen van de hoop van het evangelie, zoals Israël heeft gedaan toen ze dichtbij gekomen waren en de vijanden in het land zagen.

Daar wij nu een grote hogepriester hebben, die de hemelen is doorgegaan, Jezus, de Zoon van God, laten wij aan die belijdenis vasthouden. Hebr. 4:14-16. Dat is de geest van Jozua en Kaleb; en zij zijn het land binnengekomen.

Als de mensen het evangelie horen van de verlossing in het lichaam en van de erfenis, zeggen ze: Onmogelijk! Ze zijn niet gekomen tot het geloof in Jezus als borg en als hogepriester en Heer. Daarom houden ze alleen maar rekening met hun eigen kracht, net als Israël, en ze komen terecht in een tocht door de woestijn, zonder groei of ontwikkeling en zonder de gelegenheid om de erfenis in bezit te nemen.

Door gehoorzaamheid des geloofs moeten we tot een beproefd geloof komen. Verheugt u daarin, ook al wordt gij thans, indien het zo moet zijn, voor korte tijd door allerlei verzoekingen bedroefd, opdat uw beproefde geloof, kostbaarder dan vergankelijk goud dat door vuur beproefd wordt, tot lof en heerlijkheid en eer blijke te zijn bij de openbaring van Jezus Christus. 1 Petrus 1:3-7. Door dat geloof komen we ook in het bezit van de erfenis.





Eenvoudig geloof




2 Kor. 11:2-3Maar ik vrees dat misschien, zoals de slang met haar sluwheid Eva verleidde, uw gedachten van de eenvoudige en loutere toewijding aan Christus afgetrokken zullen worden.

Eva was zo eenvoudig, dat ze niet nadacht over de boom waarvan ze niet mocht eten. Ze had niet eens naar de boom gekeken. Pas toen de slang over de boom begon te praten, werden haar gedachten bedorven en afgetrokken van de eenvoudige toewijding.

Ik betuig aan een ieder die de woorden der profetie van dit boek hoort: Indien iemand hieraan toevoegt, God zal hem toevoegen de plagen die in dit boek beschreven zijn; en indien iemand afneemt van de woorden van het boek dezer profetie, God zal zijn deel afnemen van het geboomte des levens en van de heilige stad, welke in dit boek beschreven zijn. Openb. 22:18-19.

Van de antichrist staat geschreven: de tegenstander, die zich verheft tegen al wat God of voorwerp van verering heet, zodat hij zich in de tempel Gods zet, om aan zich te laten zien dat hij een god is. 2 Tess. 2:4. Hij doet het omgekeerde van wat Jezus heeft gedaan en hij bedriegt de mensen door de vernedering van Jezus weg te redeneren. Fil. 2:5-9.

Toen Jezus in de gestalte Gods was, heeft Hij daarvan uit zichzelf afstand gedaan en de gestalte van een dienstknecht aangenomen, lezen we. En in zijn uiterlijk als een mens bevonden, heeft Hij zich vernederd, enz. Wie eenvoudig is, gelooft dit zoals het er staat. De geest van de antichrist daarentegen beweert dat dit allemaal is gebeurd toen Hij aan het kruis stierf voor onze zonden.

Lezen we bijv. dat Jezus naar het vlees uit het geslacht van David is gekomen, dan begint de geest van de antichrist te redeneren dat Jezus niet de zonde had die in het vlees van David was. Een eenvoudig iemand gelooft het zoals het in Rom. 1:3 staat.

En lezen we dat God de zonde in het vlees van Jezus veroordeeld heeft, dan verklaart de geest van de antichrist het zo, dat het was in het vlees van de mensen, en velen die het eerst geloofd hebben zoals het geschreven staat, laten hun gedachten van het eenvoudige geloof afbrengen.

Lezen we Hebr. 2:14-18: Daar nu de kinderen aan bloed en vlees deel hebben, heeft ook Hij op gelijke wijze daaraan deel gekregen, dan begint men te verklaren dat dit niet het vlees was dat wij hebben, maar dat Adam had vóór de zondeval. Hij is niet verzocht zoals wij, zo laag was Hij niet. Hij is verzocht zoals Adam voor de zondeval. Hebr. 4:14-16.

Zo kunnen we wel blijven lezen over de vernedering van Jezus. Maar de slang redeneert het allemaal weg, en de gedachten van velen worden ervan afgetrokken de Bijbel te lezen zoals het er staat.

Bijbelscholen staan in dienst van de slang. Men geeft allerlei verklaringen aan Gods woord om de makkelijkste weg te vinden, om maar veel mensen te trekken. 2 Kor. 2:17.

Ze halen er wat af en voegen er wat aan toe, en de mensen krijgen een andere Jezus en een ander evangelie. Ze verdragen dat zeer wel. 2 Kor. 11:4. Johannes zegt dat wij de geest van de antichrist hieraan kunnen onderkennen, dat hij niet belijdt dat Jezus in het vlees gekomen is. 1 Joh. 4:1-3 en 2 Joh. 7-8.

Als iemand met allerlei uitleg en verklaring komt, terwijl u in alle eenvoud Gods woord leest en de gedachte niet bij u opkomt dat het anders zou kunnen zijn, dan is het de slang die bij u komt zoals hij bij Eva kwam. Wees op uw hoede! 2 Petrus 3:17. Op bijbelscholen is de slang bijzonder actief. Dat is heel ernstig. Lees 2 Tess. 2:11-12 en vooral 2 Petrus 1:20-21.

Jezus zegt: Meent niet dat ik gekomen ben om de wet of de profeten te ontbinden; ik ben niet gekomen om te ontbinden, maar om te vervullen. Matt. 5:17.

Daarmee zijn religieuze mensen het eens, maar zij zeggen: Dat heeft Jezus voor ons gedaan. Maar van twee geboden in de wet geloven ze niet dat Jezus ze in onze plaats heeft vervuld.

Het ene is het geven van tienden. Ze menen dat we dat nog steeds moeten doen. Daar worden boeken over geschreven. Ze verwijzen o.a. naar Matt. 23:23: Wee u, schriftgeleerden en Farizeeën, gij huichelaars, want gij geeft tienden van de munt, de dille en de komijn en gij hebt het gewichtigste van de wet verwaarloosd: het oordeel en de barmhartigheid en de trouw. Dit moest men doen en het andere niet nalaten.

Het andere niet nalaten. Daarom menen godsdienstige mensen dat we nog steeds tienden moeten geven. Op die bewering moeten we zeggen wat er geschreven staat: Dan zijn wij niet meer onmondig, op en neer, heen en weer geslingerd onder invloed van allerlei wind van leer, door het valse spel der mensen, in hun sluwheid die tot dwaling verleidt. Ef. 4:14. Jezus sprak immers tot hen die onder de wet waren. Matt. 23:2-3.

Jezus heeft de wet vervuld, niet in onze plaats, maar opdat wij in zijn voetstappen zullen treden. Wat is dat: In zijn voetstappen treden? Dat is zichzelf ten offer geven. Hij gaf niet slechts tienden, Hij gaf alles. Dat was ook zijn verkondiging toen Hij zijn discipelen riep: Zo zal dus niemand van u, die niet afstand doet van al wat hij heeft, mijn discipel kunnen zijn. Luc. 14:33. Paulus zegt het zo: Alles doe ik ter wille van het evangelie. 1 Kor. 9:23.

Als voorgangers dit predikten en het punt van het geld vrijgaven, zou er niet veel worden gegeven, weten ze uit ervaring. Daarom maken ze van de tienden een gewetenszaak. We moeten wel zeggen dat dit nog eens sluwheid is die tot dwaling verleidt.

Het andere gebod betreft de sabbat. Hiervoor wordt een groot aantal teksten uit het oude testament gebruikt. In die tijd stak het geweldig nauw of de sabbat onderhouden werd. Eén dag per week moest men onderhouden, waarop ze niet hun eigen werk mochten doen. Ze moesten de sabbat hun verlustiging noemen en die eren door noch uw eigen gang te gaan, noch uw zaken te behartigen, of ijdele taal uit te slaan. Jes. 58:13.

Dit gebod had men onder de wet en het was moeilijk te houden. Jezus zou dit gebod niet opheffen, maar het vervullen. Het is net als met de tienden. Hij zou alle dagen heiligen. Hij heeft nooit zijn eigen wil gedaan en sloeg nooit ijdele taal uit. Want ik ben van de hemel nedergedaald, niet om mijn wil te doen, maar de wil van Hem die mij gezonden heeft. Joh. 6:38. Hij vervulde de wet niet maar één dag per week, maar alle dagen op alle uren van de dag.

Zo is het ook met ons, die zijn discipelen zijn.





Discipelschap en toegerekende gerechtigheid


Gaat dan heen, maakt al de volken tot mijn discipelen en leert hen onderhouden al wat ik u bevolen heb. En zie, ik ben met u al de dagen tot aan de voleinding der wereld. Matt. 28:19- 20.

Indien iemand tot mij komt en niet haat ja zelfs zijn eigen leven, die kan mijn discipel niet zijn. Wie niet zijn kruis draagt en achter mij komt, kan mijn discipel niet zijn. Luc. 14: 26-27.

Hier zien we wat een opdracht de apostelen van Jezus gekregen hebben. Niet wat veel zogenaamde evangelisten en godsdienstige liederen doen: de mensen alleen maar uitnodigen om aan de voet van het kruis te komen om daar hun zondelast af te leggen. Doen ze dat, dan worden ze beschouwd als christen en als wedergeboren.

Jezus' uitnodiging om Hem te volgen had een heel andere inhoud, en die inhoud moesten de apostelen aan de mensen doorgeven als ze hen uitnodigden om tot Jezus te komen. Ze moesten hen tot discipelen maken.

Jezus had zo gesproken, dat velen tot geloof in Hem gekomen waren. Jezus dan zei tot de Joden die in Hem geloofden: Als gij in mijn woord blijft, zijt gij waarlijk discipelen van mij en gij zult de waarheid verstaan, en de waarheid zal u vrijmaken. Joh. 8:30-36. We weten hoe dit zich ontwikkeld heeft. Toen Hij hen tot discipelen wilde maken, gingen ze Hem haten.

Zo is het tegenwoordig ook. Velen van hen die zich christen noemen en wedergeboren denken te zijn, zouden vijanden van een evangelist worden als hij hen tot discipelen zou willen maken. Maar om die opdracht bekommert die evangelist zich niet. Hij wil de naam hebben dat hij grote opwekkingen heeft en niet riskeren dat al die mensen vijanden worden en weggaan.

Natuurlijk zijn die zogenaamde evangelisten zelf geen discipelen en niet wedergeboren. Paulus zegt in zijn tijd al: Want wij zijn niet als zo velen die het woord van God vervalsen ten eigen bate, maar wij spreken in Christus uit zuivere bedoelingen, ja, op gezag van God en voor Gods aangezicht. 2 Kor. 2:17.

Naar zijn raadsbesluit heeft Hij ons voortgebracht door het woord der waarheid, om in zekere zin eerstelingen te zijn onder zijn schepselen. Jak. 1:18.

Hier zien we dat we geboren worden door het woord der waarheid, en dat is wat Jezus zei: En gij zult de waarheid verstaan, en de waarheid zal u vrijmaken. De joden wilden niet erkennen dat ze slaven waren, maar Jezus legde hun uit: Voorwaar, voorwaar, ik zeg u, een ieder die de zonde doet is een slaaf der zonde.

Wie de waarheid niet liefheeft, kan niet werkelijk vrij worden. Hij kan ook geen deel krijgen aan heiligmaking door de Geest, tot het verkrijgen van de heerlijkheid van onze Here Jezus Christus. 2 Tess. 2:11-14.

De apostel schrijft: En daarom zendt God hun een dwaling, die bewerkt dat zij de leugen geloven, opdat allen worden geoordeeld, die de waarheid niet geloofd hebben, doch een welgevallen hebben gehad in de ongerechtigheid.

Het is waar wat Jezus en de apostelen gezegd en geschreven hebben, dat er vele verleiders zullen komen die in zonde leven, met meer liefde voor genot dan voor God, die met een schijn van godsvrucht de kracht daarvan verloochend hebben; houd ook dezen op een afstand. 2 Tim. 3:1-8.

Maar wie de waarheid liefheeft en vrijgemaakt wil worden van de zonde, die wordt wedergeboren. Dan krijgt zo iemand kracht om zijn eigen leven te haten en een discipel van Jezus te worden.

Want wat zegt het schriftwoord? Abraham geloofde God en het werd hem tot gerechtigheid gerekend. Nu wordt hem die werkt het loon niet toegerekend uit genade, maar krachtens verplichting. Rom. 4:3-4.

Dat onze werken niet deugen en alleen het geloof in Jezus iets betekent, is voor ieder die het evangelie niet wil gehoorzamen een heerlijke bijbeltekst. Dan wordt de gerechtigheid van Jezus ons toegerekend, en God ziet ons door Jezus als rechtvaardig. Er zijn miljoenen die in dat bedrog leven.

Toen Abraham in God geloofde, geloofde hij in de belofte die God gegeven had, en hij zag uit naar de vervulling. Hij kreeg een beproefd geloof, dat door God en mensen geprezen wordt.

En het teken der besnijdenis ontving hij als het zegel der gerechtigheid van dat geloof, dat hij in zijn onbesneden staat bezat. Zo kon hij een vader zijn van alle onbesneden gelovigen, opdat hun de gerechtigheid zou worden toegerekend, en een vader van de besnedenen, voor hen namelijk, die niet alleen uit de besnijdenis zijn, maar die ook treden in het voetspoor van het geloof dat onze vader Abraham in zijn onbesneden staat bezat. Rom. 4:11-12.

Abraham werd geleid door het geloof in God, en hij liet het voetspoor van dat geloof na. Daarmee kwam hij in de gehoorzaamheid des geloofs, die Paulus onder de heidenen moest bewerken, waartoe hij het apostelambt ontvangen had. Omdat Abraham gehoorzaam is geweest en in geloof heeft gewandeld, heeft hij de belofte verkregen.

Dit houdt in: als wij in Jezus geloven, hebben wij ook een belofte dat Hij in ons een werk zal volbrengen. Fil. 1:6. Laten wij de belijdenis van hetgeen wij hopen onwankelbaar vasthouden, want Hij die beloofd heeft, is getrouw. Hebr. 10:23.

Als een leerjongen met een vak begint en hij is trouw en geeft het niet op, zien we hem reeds als de meester. Vanaf de eerste dag dat hij het leercontract ondertekent, wordt hem al toegerekend wat de meester kan en is.

Wat is dan het leercontract? Dat is wat er geschreven staat: Of weet gij niet dat wij allen, die in Christus Jezus gedoopt zijn, in zijn dood gedoopt zijn? Wij zijn dan met Hem begraven door de doop in de dood, opdat gelijk Christus uit de doden opgewekt is door de majesteit des Vaders, zo ook wij in nieuwheid des levens zouden wandelen. Want indien wij samengegroeid zijn met hetgeen gelijk is aan zijn dood, zullen wij het ook zijn met hetgeen gelijk is aan zijn opstanding. Rom. 6:3-5.

Hierover sprak Jezus ook, toen Hij zei dat wij alle volken tot discipelen moeten maken: en doopt hen in de naam des Vaders en des Zoons en des Heiligen Geestes en leert hen onderhouden al wat ik u bevolen heb.

Nadat ze het leercontract ondertekend hebben, kan men beginnen hun te leren. Vele groeperingen ijveren ervoor de mensen gedoopt te krijgen, want dan laten ze zich bij hen inschrijven. Er zijn er echter heel weinig die eraan denken dat het een leercontract is, en dat ze die mensen daarna moeten leren alles te onderhouden wat Jezus bevolen heeft.

Het is niet mogelijk iemand in de dood te dopen, die niet zijn eigen leven haat. Dat zou immers toneelspel zijn.

U heeft Hij thans weder verzoend, in het lichaam zijns vlezes, door de dood, om u heilig en onbesmet en onberispelijk voor zich te stellen. Kol. 1:21-22.

Dat is het goede werk dat God in de Kolossenzen begonnen was en dat Hij ook zou voltooien. Daarvan was Paulus ten volle overtuigd. Maar alleen: indien gij slechts wel gegrond en standvastig blijft in het geloof en u niet laat afbrengen van de hoop van het evangelie. vs. 23. Dan zou het voltooid worden.





Toegerekende gerechtigheid


Want de liefde van Christus dringt ons, daar wij tot het inzicht gekomen zijn dat één voor allen gestorven is. Dus zijn zij allen gestorven. En voor allen is Hij gestorven, opdat zij die leven, niet meer voor zichzelf zouden leven, maar voor Hem die voor hen gestorven is en opgewekt. 2 Kor. 5:14-15.

Hier zien we de rekensom van Paulus. Als we discipelen geworden zijn, hebben we die haat tegen ons eigen leven naar het vlees, die Jezus in de tempel aan de dag had gelegd, waar Hij zei de tempel in drie dagen te zullen herbouwen. Joh. 2. En dezelfde strijd als Hij in Edom gevoerd heeft, waarover we lezen in Jes. 63. Hij had een dag van wraak in de zin. Dat was zijn strijd in dat 'lichaam van David' om de hartstochten en begeerten te doden, zodat het lichaam kon worden opgebouwd als tempel van de Heilige Geest. Dan zou daar rust kunnen komen om te bidden en te luisteren. 1 Kor. 6:19-20.

Dit sterven en de volheid die in Jezus' lichaam woning heeft gemaakt tijdens zijn dagen in het vlees, dat wordt dus de discipel toegerekend als hij het contract heeft ondertekend. Dat is de toegerekende gerechtigheid op grond van het geloof in Christus Jezus als hogepriester en Heer.

We lezen in Rom. 7:4-6: Bijgevolg, mijn broeders, zijt ook gij dood voor de wet door het lichaam van Christus om het eigendom te worden van een ander, van Hem die uit de doden opgewekt is, opdat wij Gode vrucht zouden dragen. Want toen wij in het vlees waren werkten de zondige hartstochten, die door de wet geprikkeld worden, in onze leden om voor de dood vrucht te dragen; maar thans zijn wij van de wet ontslagen, dood voor wat ons gevangen hield, zodat wij dienen in de nieuwe staat des Geestes en niet in de oude staat der letter.

Hier zien we weer dat aan ons wordt toegerekend wat er in het lichaam van Jezus is gebeurd. Maar alleen als wij in de haat tegen de hartstochten en begeerten van het vlees volharden. Dan dienen we in de nieuwe staat des Geestes.

Het is een nieuwe dienst, die Jezus gebracht heeft. Hij stond voor het aangezicht van de Vader. Hij leefde in 'gehoorzaamheid des geloofs'. Dat konden zijn broers en zusters en zijn moeder niet begrijpen. Toen Hij zo ging werken, meenden zij dat Hij niet goed bij zijn zinnen was. Marc. 3:21.

Want gij zijt gestorven en uw leven is verborgen met Christus in God. Kol. 3:3. Zulke mensen zoeken de dingen die boven zijn, niet die op de aarde zijn.

Als wij nu evenals Jezus dienen in de nieuwe staat des Geestes, wordt wat de Geest mij aanwijst, wat uit mijn lichaam opkomt, mijn natuur, ook gedood; wij zijn immers gedoopt in zijn dood. Rom. 8:13-14. Dat is de ontwikkeling en de groei van een discipel. Wat hem door het volbrachte werk in Christus Jezus wordt toegerekend, wordt op die wijze ook in de discipel volbracht. Hebr. 9:14.

Paulus schrijft ook: Want wat zijn dood betreft, is Hij voor de zonde eens voor altijd gestorven; wat zijn leven betreft, leeft Hij voor God. Zo moet het ook voor u vaststaan, dat gij wél dood zijt voor de zonde, maar levend voor God in Christus Jezus. Laat dan de zonde niet langer als koning heersen in uw sterfelijk lichaam, zodat gij aan zijn begeerten zoudt gehoorzamen, en stelt uw leden niet langer als wapenen der ongerechtigheid ten dienste van de zonde, maar stelt u ten dienste van God, als mensen die dood zijn geweest, maar thans leven, en stelt uw leden als wapenen der gerechtigheid ten dienste van God. Immers de zonde zal over u geen heerschappij voeren, want gij zijt niet onder de wet, maar onder de genade. Rom. 6:10-14.

Als u dit leest, wat hoort u dan? Hoort u in deze vermaningen de wet misschien? Is dat het geval, dan hebt u het evangelie niet gehoord. We hebben gelezen: Want de zonde zal over u geen heerschappij voeren, want gij zijt niet onder de wet, maar onder de genade. Onder de genade is toch niet onder de wet? Nee, Jezus is gekomen met genade en waarheid - het evangelie. Mozes was met de wet gekomen. Omdat u bent terechtgekomen in een vervalste genade, zonder de waarheid, zijn de werkingen van de genade voor u als een wet geworden. Judas vs. 3-5.

Door Silvanus, die, naar ik meen voor u een betrouwbaar broeder is, heb ik u in het kort geschreven om u te bemoedigen en te betuigen, dat dit de ware genade van God is, waarin gij staat. 1 Petrus 5:12.

In die tijd was de genade al zo vervalst dat Petrus Silvanus tot getuige nam om te bevestigen dat ze in de ware genade stonden. Daarom kon hij de vermaning geven om in de genade op te groeien. En als het door genade was, dan was het onze Here en Heiland, Jezus Christus, die de eer kreeg. Wie eer zoekt voor zichzelf staat niet in de genade. 2 Petrus 3:17-18.

Hier zien we dat vermaningen bij de ware genade horen.

Zo schrijft hij in de tweede brief verder aan hen die een even kostbaar geloof als wij hebben verkregen door de gerechtigheid van onze God en Heiland Jezus Christus.

Daarna lezen we: Genade en vrede worde u vermenigvuldigd door de kennis van God en van Jezus onze Here. Dat verduidelijkt hij dan voor hen: Zijn goddelijke kracht immers heeft ons met alles wat tot leven en godsvrucht strekt, begiftigd door de kennis van Hem, die ons geroepen heeft door zijn heerlijkheid en macht; door deze zijn wij met kostbare en zeer grote beloften begiftigd, opdat gij daardoor deel zoudt hebben aan de goddelijke natuur.

De meesten geloven dat we die zullen krijgen als we in de hemel komen, juist omdat ze nooit het evangelie gehoord hebben. Maar de apostel legt daarna uit, wanneer we die zullen ontvangen: door te ontvluchten aan het verderf dat door de begeerte in de wereld heerst. Maar schraagt om deze reden met betoon van alle ijver door uw geloof de deugd...

Omdat ze in de ware genade stonden, kon hij hen blijven vermanen, en daar wilde hij ook mee doorgaan zolang hij in dit lichaam was, hoewel ze het wisten en erin versterkt waren. 2 Petrus 1:12 e.v.

Bij het horen van een vermaning zeggen de allermeesten: Wij kunnen niets, en daarbij halen ze Jezus' woorden aan. Dan voelen ze zich aan de veilige kant. Maar zoals de meesten het woord van God vervalsen tot wat hun goed uitkomt, vervalsen ze ook deze woorden van Jezus. Want wat zegt Hij? Ik ben de wijnstok, gij zijt de ranken. Wie in mij blijft, gelijk ik in hem, die draagt veel vrucht, want zonder mij kunt gij niets doen. Joh. 15:5.

Wanneer ze zeggen: Wij kunnen niets doen, zeggen ze daarmee ook dat ze buiten Hem zijn. Dan zijn het dus ook geen discipelen en evenmin leden van het lichaam van Christus.





Het lichaam van Christus


Want gelijk het lichaam één is en vele leden heeft, en al de leden van het lichaam, hoe vele ook, één lichaam vormen, zo ook Christus; want door één Geest zijn wij allen tot één lichaam gedoopt, hetzij Joden, hetzij Grieken, hetzij slaven, hetzij vrijen, en allen zijn met één Geest gedrenkt. 1 Kor. 12:12-13.

Die ene Geest is de Geest waarin Jezus zichzelf geofferd heeft. Hebr. 9:14. Allen die met die ene Geest gedoopt zijn, zijn discipelen en leden van het lichaam van Christus, of zoals Jezus zei: ranken aan Hem die de ware wijnstok is. Het zou onzin zijn te zeggen dat die niets kunnen doen. Jezus heeft gezegd: Die draagt veel vrucht.

Jezus wordt ook beschreven als het hoofd van het lichaam, en we lezen wat dit inhoudt: En Hij is het hoofd van het lichaam, de gemeente. Hij is het begin, de eerstgeborene uit de doden, zodat Hij onder alles de voortreffelijkste geworden is. Want het heeft de ganse volheid behaagd in Hem woning te maken. Kol. 1:18-19. Als Hij de voortreffelijkste is, dan zijn ook alle leden voortreffelijk.

We lezen verder:  opdat hun harten getroost en zij in de liefde verenigd worden tot alle rijkdom van een volledig inzicht, en zij het geheimenis Gods mogen kennen, Christus, in wie alle schatten der wijsheid en kennis verborgen zijn. Kol. 2:2-3.

Want in Hem woont al de volheid der godheid lichamelijk; en gij hebt de volheid verkregen in Hem, die het hoofd is van alle overheid en macht. 9-10.

Verder kunt u in Ef. 1:19-23 lezen wat voor een hoofd aan de gemeente gegeven is, die zijn lichaam is, vervuld met Hem die alles in allen volmaakt.

Uit deze schriftplaatsen blijkt duidelijk waar ook de leden van vervuld worden, zoals Paulus verkondigt: en te kennen de liefde van Christus, die de kennis te boven gaat, opdat gij vervuld wordt tot alle volheid Gods. Ef. 3:19.

Deze ontwikkeling is de heiligmaking en de groei van een discipel. Daarmee kunnen ze, vrijgemaakt van de zonde, in de dienst van God komen en tot vrucht hun heiligmaking hebben. Rom. 6:22.

Jezus heeft in de gemeente dienaars aangesteld om de heiligen - de discipelen - toe te rusten tot dienstbetoon, tot opbouw van het lichaam van Christus. Ef. 4:11-13. We zien verder deze ontwikkeling bij de discipelen: totdat wij allen de eenheid des geloofs en der volle kennis van de Zoon Gods bereikt hebben, de mannelijke rijpheid, de maat van de wasdom der volheid van Christus.

We lezen dat de discipelen opgroeien totdat wij allen de eenheid des geloofs en der volle kennis van de Zoon Gods bereikt hebben.

We kunnen geen hogere opleiding krijgen dan te worden toegerust tot volmaakt dienstbetoon tot opbouw van het lichaam van Christus. Deze opleiding krijgen we doordat het sterven van Jezus in ons lichaam werkzaam is. Dan weten wij ook de andere leden van het lichaam te dienen. Als het sterven van Jezus in ons eigen lichaam niet werkzaam is, kunnen we in de gemeente niet dienen.

Als dit waar is, hoe kunnen er dan scheuringen ontstaan onder christenen?! Dat kan ook niet, als ze het evangelie geloven! Is Christus gedeeld? Nee, dat hebben ze allemaal wel begrepen, maar toch hebben ze getwist.

Hadden Paulus en Cefas en Apollos hun eigen belang gezocht, dan waren er direct drie partijen geweest. 1 Kor. 1:10-15. Maar ze waren alle drie dienaren van Christus, die in staat waren de heiligen voort te helpen in de groei en ontwikkeling waarover we gelezen hebben. De Korintiërs waren nog steeds vleselijk, onmondig in Christus, hoewel we in dezelfde hoofdstukken lezen dat Paulus God dankte voor de genade die hun in Jezus Christus geschonken was, want in elk opzicht waren ze rijk geworden in Hem, in alle woord, alle kennis en in alle genadegaven, terwijl ze uitzagen naar de openbaring van Jezus Christus. Zie Hst. 3.

We zien dat deze drie dienaars van de Here één waren. Ze waren zelf al geworden wat de anderen door hun hulp nog moesten worden. Daarom konden er geen scheuringen, geen drie partijen, ontstaan. Als dienaars van de gemeente en leden van hetzelfde lichaam hadden ze een verschillende dienst, maar ze waren één en vonden dat zij zelf niets te betekenen hadden. Alleen God die de wasdom gaf betekende iets. Hst. 3:5-9.

Hierdoor begrijpen we dat al die godsdienstige partijen niets te maken hebben met het lichaam van Christus, al wringen ze zich ook in allerlei bochten om maar duidelijk te maken dat het wel bijbels is. Als ze iets gaan uitleggen, kunt u gewoon vragen: Waar staat dat? Dan zult u merken dat ze als ze u een tekst wijzen, die meteen beginnen te ontkrachten. Ze nemen het niet zoals het er staat, maar verdraaien het, zoals Petrus zegt: En houdt de lankmoedigheid van onze Here voor zaligheid, zoals ook onze geliefde broeder Paulus naar de hem gegeven wijsheid u geschreven heeft, evenals in alle brieven, wanneer hij over deze dingen spreekt. Daarin is een en ander moeilijk te verstaan, wat de onkundige en onstandvastige lieden tot hun eigen verderf verdraaien, evenals trouwens de overige schriften. 2 Petrus 3:15-16.

We zien hier dat Paulus en Petrus één waren. Ze konden de heiligen dienen, al was het in het begin ook nog zo slecht met hen gesteld. Er kwam geen scheuring. Maar met velen ging het zoals Jezus zegt: Wie in mij niet blijft, is buiten geworpen als de rank en is verdord, en men verzamelt ze en werpt ze in het vuur en zij worden verbrand. Joh. 15:6.

We begrijpen dat al die godsdienstige groeperingen nooit het evangelie hebben gehoord. Ze geloven dat het evangelie niets anders is dan vergeving van zonden, en dat wat in Jezus is hun allemaal wordt toegerekend, zonder dat ze er deel aan krijgen, want ze krijgen het in de hemel.

Deze godsdienstige mensen spreken over discipelschap, Jezus als hoofd en de gemeente als zijn lichaam en wij als kinderen van God, maar het blijkt duidelijk dat dit alleen maar mooie woorden zijn die niets met het evangelie te maken hebben. Voor hen is alleen de boodschap van vergeving van zonden van belang. Komt u met een waarheid, dan zeggen ze: U mag niet oordelen.

Maar zij die de waarheid wel liefhebben, ervaren de waarheid en de vervulling van Jezus' gebed:  opdat zij allen één zijn, gelijk Gij, Vader, in mij en ik in U, dat ook zij in Ons zijn; opdat de wereld gelove dat Gij mij gezonden hebt. En de heerlijkheid die Gij mij gegeven hebt, heb ik hun gegeven, opdat zij één zijn, gelijk Wij één zijn; ik in hen en Gij in mij, dat zij volmaakt zijn tot één, opdat de wereld erkenne dat Gij mij gezonden hebt, en dat Gij hen liefgehad hebt, gelijk Gij mij liefgehad hebt. Joh. 17:21-23.

In de verzen 7 en 8 lezen we dat de heerlijkheid die de Vader aan Jezus gegeven heeft en die Jezus aan zijn discipelen gaf, Gods woord is. Als we ons niet aan Gods woord houden, komt er geen heerlijkheid en kunnen we niet één worden met de Vader en de Zoon.

Op die manier moeten wij dus evangelisatiearbeid verrichten. Al die arbeid met een schijn van godsvrucht, maar zonder kracht om de zonde te overwinnen opdat zij allen één zijn, is enkel bedrog. 2 Tim. 3:1-5.

Nu zijn er verscheidene bijbelteksten genoemd waarin het woordje gelijk voorkomt met betrekking tot Jezus en ons. In Joh. 17 ziet u het meerdere keren: Gelijk Gij mij gezonden hebt in de wereld, heb ook ik hen gezonden.

Dit is bijzonder van toepassing als we denken aan Jezus als Meester en Heer en ons als zijn leerlingen. Dat zijn geen holle klanken, maar waarheid. Dan zijn we in het nieuwe verbond: Zie, hier ben ik - in de boekrol staat van mij geschreven - om uw wil, o God, te doen.

Dan wordt het woord ook vlees in ons, gelijk in Hem, zolang als de genadetijd over ons is voor onze eigen opleiding en om zijn werk in de wereld te doen. Is die tijd voorbij, dan komt de opname.

Maar over de tijden en gelegenheden, broeders, is het niet nodig dat u geschreven wordt; immers gij weet zelf zeer goed dat de dag des Heren zó komt, als een dief in de nacht. 1 Tess. 5:1-11. Als die dag wel kwam als een dief, zou je toch denken dat we de dag en het uur juist wel moesten weten. Discipelen hoeven dat niet te weten, want zij doen naar wat er geschreven staat: Daarom, mijn geliefden, gelijk gij te allen tijde gehoorzaam zijt geweest, blijft, niet alleen zoals in mijn tegenwoordigheid, maar nu des te meer bij mijn afwezigheid, uw behoudenis bewerken met vreze en beven, want God is het, die om zijn welbehagen zowel het willen als het werken in u werkt. Doet alles zonder morren of bedenkingen. Fil. 2:12-14.

Geliefden, nu zijn wij kinderen Gods en het is nog niet geopenbaard wat wij zijn zullen; maar wij weten dat als Hij zal geopenbaard zijn, wij Hem gelijk zullen wezen; want wij zullen Hem zien gelijk Hij is. En een ieder die deze hoop op Hem heeft, reinigt zich, gelijk Hij rein is. 1 Joh. 3:1-3.

Daarmee zijn discipelen bezig, of het nu nog lang of kort duurt eer Hij komt, en op een andere manier kunnen we niet leven.

Maar we kunnen wel meer of minder ijverig zijn, meer of minder ernst met het leven maken. We lazen over het bewerken van onze behoudenis met vreze en beven. Laten wij derhalve, omdat wij een onwankelbaar koninkrijk ontvangen, dankbaar zijn en hierdoor God vereren op een Hem welbehagelijke wijze met eerbied en ontzag, want onze God is een verterend vuur. Hebr. 12:28-29.

Zoiets horen we niet onder godsdienstige mensen, daarom doen ze ook zo hun best om de tijd van Jezus' wederkomst uit te rekenen. Maar vanwege hun leer zien ze geen aanleiding om zich gereed te maken. Jezus heeft immers alles gedaan, wij hoeven niets te doen. Ze zijn allemaal volmaakt in Hem.

We lezen dat Jezus is binnengegaan in de hemel zelf, om thans, ons ten goede, voor het aangezicht Gods te verschijnen. En zoals het de mensen beschikt is éénmaal te sterven, en daarna het oordeel, zo zal ook Christus, nadat Hij zich éénmaal geofferd heeft om veler zonden op zich te nemen, zich ten tweeden male openbaren, zonder zonde, tot verlossing van hen die Hem verwachten. Hebr. 9:24-28.

Hieruit blijkt duidelijk dat Hij de tweede keer niet op dezelfde wijze komt als de eerste keer. De eerste keer kwam Hij om veler zonden weg te nemen, de tweede keer komt Hij om hen te halen die het resultaat zijn van zijn eerste komst. In Openb. 19:7 staat het zo: Laten wij blij zijn en vreugde bedrijven en Hem de eer geven, want de bruiloft des Lams is gekomen en zijn vrouw heeft zich gereed gemaakt.

Maar gij, broeders, zijt niet in de duisternis, zodat die dag u als een dief overvallen zou. Laten wij dan ook niet slapen gelijk de anderen, doch wakker en nuchter zijn! Maar laten wij, die de dag toebehoren, nuchter zijn, toegerust met het harnas van geloof en liefde en met de helm van de hoop der zaligheid; want God heeft ons niet bestemd tot toorn, maar tot het verkrijgen van zaligheid door onze Here Jezus Christus, die voor ons gestorven is opdat wij, hetzij wij waken, hetzij wij slapen, tezamen met Hem zouden leven. 1 Tess. 5:1-11. En hij gaat verder: Vermaant daarom elkander en bouwt elkander op, gelijk gij dit ook doet!

Discipelen hebben een heerlijke roeping, een 'hemelse roeping'!

Indien wij echter onszelf beoordeelden, zouden wij niet onder het oordeel komen. Maar onder het oordeel des Heren worden wij getuchtigd, opdat wij niet met de wereld zouden veroordeeld worden. 1 Kor. 11:31-32.

Want het is nu de tijd dat het oordeel begint bij het huis Gods; en als het bij ons begint, wat zal dan het einde zijn van hen die ongehoorzaam zijn aan het evangelie Gods? En indien de rechtvaardige ternauwernood behouden wordt, waar zal dan de goddeloze en zondaar verschijnen? 1 Petrus 4:17-18.

Wie zichzelf oordeelt, die is rechtvaardig. Hij is één van hen die zich als levende stenen laten gebruiken voor de bouw van een geestelijk huis. 1 Petrus 2:5. Die hebben de waarheid lief en worden niet met de wereld veroordeeld. Dat is onze hemelse roeping.

Maar ieder die bij het horen van de waarheid zegt: Niet oordelen! behoort tot de goddelozen voor wie de toorn bestemd is. Of veracht gij de rijkdom van zijn goedertierenheid, verdraagzaamheid en lankmoedigheid, en beseft gij niet dat de goedertierenheid Gods u tot boetvaardigheid leidt? Maar in uw weerbarstigheid en onboetvaardigheid van hart hoopt gij u toorn op tegen de dag des toorns en der openbaring van het rechtvaardig oordeel Gods, die een ieder vergelden zal naar zijn werken. Rom. 2:4-6.

Als de genadetijd voorbij is, heeft de gemeente, het lichaam van Christus, op aarde uiteraard niets meer te doen. Dan komt de opname en de bruiloft. Al die lichamen waarin het sterven van Christus werkzaam is geweest en waardoor het leven van Christus is geopenbaard, worden opgenomen.





Goddelijke natuur


Het evangelie biedt ons de hoop dat we tijdens ons verblijf in dit lichaam deel kunnen krijgen aan goddelijke natuur. De weg daartoe heeft Jezus geopend toen Hij op aarde was in een lichaam uit het geslacht van David. En het kennen van Hem geeft ons deze hoop.

Indien gij dan met Christus opgewekt zijt, zoekt de dingen die boven zijn, waar Christus is, gezeten aan de rechterhand Gods. Bedenkt de dingen die boven zijn, niet die op de aarde zijn. Want gij zijt gestorven en uw leven is verborgen met Christus in God. Hier wijst hij op de doop in Kol. 2:11-12.

Ziet, welk een liefde ons de Vader heeft gegeven, dat wij kinderen Gods genoemd worden, en wij zijn het ook. Daarom kent de wereld ons niet, omdat zij Hem niet kent. 1 Joh. 3:1.

Als kinderen Gods leven wij in geloof en niet naar het verstand. Ook het gezin van Jezus kon Hem niet begrijpen. Marc. 3:21.

Onder de wet had men aardse beloften. Toen moest men bij het houden van de wet ook in Gods zegen geloven, maar dat waren allemaal zichtbare dingen. Deut. 15:7-11. Wij daarentegen hebben een hemelse roeping en daarom krijgen we de vermaning ons oog te richten op de apostel en hogepriester onzer belijdenis, Jezus, de leidsman en voleinder van het geloof. Hebr. 3:1 en 12:2.

De Kolossenzen waren gedoopt, zij hadden het leercontract ondertekend en waren opgewekt tot een nieuw leven, het leven dat Jezus geleefd had. Paulus vermaant hen de dingen te zoeken die boven zijn, en niet uit te zijn op aanzien bij de mensen. Door de wet en de offers werd men gereinigd naar het vlees. Dat was een reiniging door het water, maar Jezus heeft zichzelf geofferd door de eeuwige geest. Hebr. 9:13-14. Hij zegt: Want ik ben van de hemel nedergedaald, niet om mijn wil te doen, maar de wil van Hem die mij gezonden heeft. Joh. 6:38. Dat was een innerlijk en onzichtbaar offer. Daar vloeide het bloed des verbonds en de Geest gaf getuigenis, omdat de Geest de waarheid is. 1 Joh. 5:6-10. Bij dat offer kreeg Hij geen eer van mensen, maar God gaf Hem getuigenis.

Indien wij het getuigenis van mensen aannemen, het getuigenis van God is meerder, want dit is het getuigenis van God, dat Hij van zijn Zoon getuigd heeft. Wie in de Zoon van God gelooft, heeft het getuigenis in zich; wie God niet gelooft, heeft Hem tot een leugenaar gemaakt, omdat hij niet geloofd heeft in het getuigenis dat God getuigd heeft van zijn Zoon.

We weten hoeveel het voor iemand betekent om het getuigenis van mensen te krijgen. Daarom leven ze naar buiten gericht en ze streven ernaar een goede uiterlijke indruk te maken. Ze denken minder aan het verborgen offer om het getuigenis te krijgen dat God van zijn Zoon getuigd heeft. Zulke mensen zijn geen kinderen Gods. Ze zijn niet wedergeboren en met al hun offers komen ze niet tot goddelijke natuur. Zulke mensen zijn altijd in slavernij.

Want allen die door de Geest Gods geleid worden, zijn zonen Gods. Want gij hebt niet ontvangen een geest van slavernij om opnieuw te vrezen, maar gij hebt ontvangen de Geest van het zoonschap, door welke wij roepen: Abba, Vader. Die Geest getuigt met onze geest, dat wij kinderen Gods zijn. Rom. 8:14-16.

Als het zo met ons is zijn wij tot het offer van Jezus gekomen: Niet mijn wil, maar uw wil geschiede! Dan hebben we het getuigenis van het water, van het bloed en van de Geest. Dat is het met Christus in God verborgen leven, en dan hebben we het getuigenis dat God van zijn Zoon getuigd heeft. In dit verborgen offeren krijgen wij deel aan goddelijke natuur. Het sterven van Jezus is in ons lichaam werkzaam, en het leven van Jezus openbaart zich in ons sterfelijk vlees.

De Hebreeën waren niet gekomen tot het getuigenis van het bloed. Daardoor hadden ze geen geestelijke groei doorgemaakt. Hebr. 12:4 en 5:11-13.

Wanneer Christus openbaar wordt, die ons leven is, zult ook gij met Hem openbaar worden in heerlijkheid. Dat moet genoeg voor ons zijn. Kol. 3:4. En dan staat er verder geschreven over doden en afleggen. Zulke vermaningen als we daar verder lezen, kan men alleen aan discipelen geven, aan mensen die wedergeboren zijn.

Want wat zijn dood betreft, is Hij voor de zonde eens voor altijd gestorven; wat zijn leven betreft, leeft Hij voor God. Zo moet het ook voor u vaststaan dat gij wél dood zijt voor de zonde, maar levend voor God in Christus Jezus. Laat dan de zonde niet langer als koning heersen in uw sterfelijk lichaam, zodat gij aan zijn begeerten zoudt gehoorzamen. Rom. 6:10-12.

Levend voor God in Christus Jezus. Leeft u niet voor God, dan komt u nooit tot goddelijke natuur. U ervaart niet dat de Geest met uw geest getuigt dat u een kind van God bent. We lazen: Hoeveel te meer zal het bloed van Christus, die door de eeuwige Geest zichzelf als een smetteloos offer aan God gebracht heeft, ons bewustzijn reinigen van dode werken om de levende God te dienen! Hebr. 9:14.

Maar thans, vrijgemaakt van de zonde en in de dienst van God gekomen, hebt gij tot vrucht uw heiliging en als einde het eeuwige leven. Rom. 6:22.

Wat zijn dode werken? Dat zijn goede werken die iemand verricht om God te behagen, maar wanneer hij tegelijk de eer daarvoor aan zichzelf houdt, brengen ze geen heiligmaking. Daardoor zijn het dode werken. We zien dat alles waarmee men onder de wet zo z'n best deed, geen heiligmaking bracht. In de gelijkenis van de Farizeeër in de tempel in Matt. 23 kunt u daar iets van lezen. Ze beroemden zich op wat ze gedaan hadden en zochten het getuigenis van de mensen. Ze leefden niet voor God.

Zo is het ook met het meeste godsdienstige werk. Er vindt geen innerlijk offer plaats, zodat men niet geestelijk wordt en anderen niet kan brengen tot het leven waarover Jezus gebeden heeft: Opdat zij allen één zijn, gelijk Gij, Vader in mij, en ik in U, dat ook zij in Ons zijn, opdat de wereld gelove dat Gij mij gezonden hebt. Wat voor waarde heeft al die arbeid, als het gebed van Jezus niet in vervulling gaat? Die met een schijn van godsvrucht de kracht daarvan verloochend hebben; houdt ook dezen op een afstand.

Wat vloeide er voor Jezus uit voort, dat Hij de wil van zijn Vader gedaan had? Het resultaat daarvan was: Wie mij gezien heeft, heeft de Vader gezien. Op die manier verkreeg Hij de gehele volheid van de Vader in zich. Het Woord was de Vader, en het Woord is vlees geworden en het heeft onder ons gewoond en wij hebben zijn heerlijkheid aanschouwd.

Ons geweten moest worden gereinigd van dode werken, die uit geboden en voorschriften bestonden. Als wij daartoe gedreven worden door ons geweten, dan is dat slavernij: dode werken. Er staat van Jezus: Doordat Hij in zijn vlees de wet der geboden, in inzettingen bestaande, buiten werking gesteld heeft, om in zichzelf, vrede makende de twee tot één nieuwe mens te scheppen. Je wordt door dode werken geen nieuw mens; wel krijg je misschien veel om je op te beroemen. Door in de dienst van God te treden heb je tot vrucht je heiligmaking. Dan komen er levende werken.

Jezus geeft ons een krachtige waarschuwing en vermaning: Ziet toe dat gij uw gerechtigheid niet doet voor de mensen, om door hen opgemerkt te worden; want dan hebt gij geen loon bij uw Vader. Matt. 6:1-4. Nota bene, ze lieten het voor zich uitbazuinen als ze aalmoezen gaven! Jezus noemt hen huichelaars. Allen die ogendienst verrichten, zijn huichelaars. Er komt nooit goddelijke natuur van zo'n dienst. En als er geen goddelijke natuur van komt, heeft die dienst geen waarde voor de eeuwigheid

We lezen: Slaven, gehoorzaamt uw heren naar het vlees in alles, niet als mensenbehagers om hen naar de ogen te zien, maar met eenvoud des harten in de vreze des Heren. Wat gij ook doet, verricht uw werk van harte, als voor de Here en niet voor mensen; gij weet toch, dat gij van de Here tot vergelding de erfenis zult ontvangen. Dient Christus als heer! Kol. 3:22-24.

Vaak hoort men de vraag: Bent u fulltime werker? Dan bedoelen ze of iemand is vrijgesteld van aardse arbeid en alleen maar rondreist om te preken, dan wel of hij een betaald voorganger is. Zo'n vraag laat zien dat ze er geen idee van hebben wat het zeggen wil God te dienen. Zulke mensen zijn full time dienaars van mensen. Ze dienen God helemaal niet.

Al die werken die in eenvoud des harten voor de Here gedaan worden, brengen goddelijke natuur, en wij zullen van de Here tot vergelding de erfenis ontvangen.

Zijt gij als slaaf geroepen, bekommer u daarover niet, maar als gij ook vrij kunt worden, maak er dan te meer gebruik van. Want de slaaf, die in de Here geroepen werd, is een vrijgelatene des Heren; evenzo is hij die als vrije geroepen werd, een slaaf van Christus. Gij zijt gekocht en betaald. Weest geen slaven van mensen. Kor. 7:20-23.

Van de mensen die u tracht te behagen, bent u ook een slaaf, maar het is Jezus, die ons gekocht heeft. Hij is onze Heer. Daarom: Al wat gij doet met woord of werk, doet het alles in de naam des Heren Jezus, God, de Vader dankende door Hem! Kol. 3:17.

Als we denken aan een slaaf, aan al die godsdienstige arbeid en aan fulltimerschap, dan had een slaaf niet veel mogelijkheden. Als het daarom ging, had Paulus ook niet kunnen zeggen: Bekommer u daarover niet. Daaruit begrijpen we dat het niet gaat om wat u allemaal doet, maar om de vrucht die u ervan oogst. Wordt het u tot goddelijke natuur, dan wint u met Jezus eeuwige heerlijkheid. Dan krijgt u deel aan het evangelie.

En toch, in de Here is evenmin de vrouw zonder man iets als de man zonder vrouw. 1 Kor. 11:11. Maar ze hebben in dit leven wel een verschillende dienst. Je kunt niet zeggen dat de dienst van de een belangrijker is dan die van de ander. De vraag is maar: verricht u die voor de Here of voor de mensen? Zoekt u uw eigen eer of de eer van God? Krijgt u tot vrucht uw heiligmaking of bevrediging van het vlees?

Veel predikers en hun vrouwen denken als volgt: Als we veel kinderen hebben kunnen we de Here niet dienen. Er zijn er die hun kinderen aan familie overlaten om zelf het zendingsveld in te trekken. Ik heb er in de krant artikelen over gelezen, hoe geweldig zij zich voor God geofferd hebben. Maar God had hun toch kinderen toevertrouwd. En kinderen zijn een erfdeel des Heren. Wie zoiets doet heeft niet veel van het evangelie begrepen.

Paulus schrijft:  doch zij zal behouden worden, kinderen ter wereld brengende, indien zij blijft in geloof, liefde en heiliging, met ingetogenheid. 1 Tim. 2:15.

Moeders met veel kinderen hebben niet veel tijd om deel te nemen aan godsdienstig werk. Maar hebben ze niet een gouden gelegenheid om hun kinderen voor God te winnen? Jawel, maar dat is niet zo eervol als uittrekken naar het zendingsveld. Daar kan men zich meer doen gelden. Paulus schreef niet alleen dat ze gered zou worden kinderen ter wereld brengende, maar ook: indien zij blijft in geloof, liefde en heiligmaking, met ingetogenheid.

Precies hetzelfde kunnen we toevoegen aan het werk van een slaaf en aan elke taak. Daardoor krijgt onze dienst waarde, maar zonder die dingen komt er geen goddelijke natuur. In de opstanding is goddelijke natuur het enige wat waarde heeft. Er wordt niet over gesproken in welke omstandigheden u daaraan deel krijgt.

Want doordat Hij zelf in verzoekingen geleden heeft, kan Hij hun die verzocht worden, te hulp komen. Hebr. 2:18. Het lijden brengt verzoekingen met zich mee, maar Jakobus schrijft: Houdt het voor enkel vreugde, mijn broeders, wanneer gij in velerlei verzoekingen valt, want gij weet dat de beproefdheid van uw geloof volharding uitwerkt. Maar die volharding moet volkomen doorwerken, zodat gij volkomen en onberispelijk zijt en in niets tekort schiet. Jak. 1:2-4.

Verzoeking is geen punt, als zij volharding uitwerkt. Dan komt er allesbehalve zonde. Wil de verzoeking volharding uitwerken, dan moeten we ook het sterven van Jezus in ons lichaam omdragen. In de verzoeking ontwaakt de zonde in het vlees, die namelijk die nog niet gedood is, en ik krijg gelegenheid tot heiligmaking. Dat is het verborgen leven met Christus in God.

Daar Christus dan naar het vlees geleden heeft, moet ook gij u wapenen met dezelfde gedachte, dat wie naar het vlees geleden heeft, afgekomen is van de zonde, om niet meer naar de begeerten van mensen, maar naar de wil van God de tijd die nog rest in het vlees, te leven. 1 Petrus 4:1-2. Wat wil dat zeggen: afgekomen van de zonde? Dat is nu precies het evangelie. Het brengt eeuwige heerlijkheid, naar de wil van God te leven de tijd die we nog in het vlees hebben. Dan moet de dood van Christus in de verzoeking werkzaam zijn.

Verderop lezen we hierover: Geliefden, laat de vuurgloed, die tot beproeving dient, u niet bevreemden, alsof u iets vreemds overkwam. Integendeel, verblijdt u naarmate gij deel hebt aan het lijden van Christus, opdat gij u ook met vreugde zult mogen verblijden bij de openbaring zijner heerlijkheid. 1 Petrus 4:12-13. Hoeveel zouden zo'n verkondiging eigenlijk hebben gehoord?

Want ook Christus is eenmaal om de zonden gestorven als rechtvaardige voor onrechtvaardigen, opdat Hij u tot God zou brengen: Hij die gedood is naar het vlees, maar levend gemaakt naar de geest. 1 Petrus 3:18. Zo is Hij gekomen tot alle rijkdom van een volledig inzicht, en zo is Hij geworden tot het geheimenis Gods, Christus, in wie alle schatten der wijsheid en kennis verborgen zijn. Kol. 2:2-3.

Laten we Hem navolgen, Hij is immers onze voorloper. Doordat wij in de dienst van God gekomen zijn, hebben wij dezelfde mogelijkheden in de verzoekingen. Paulus zegt tegen Timoteüs: Zie toe op uzelf en op de leer zo zult gij zowel uzelf als hen die u horen, behouden. Dan is hij werkelijk een arbeider en kan hij de mensen tot God brengen.

... omdat wij leden zijn van zijn lichaam. Daarom zal een man zijn vader en zijn moeder verlaten en zijn vrouw aanhangen, en die twee zullen tot één vlees zijn. Dit geheimenis is groot, doch ik spreek met het oog op Christus en de gemeente. Ef. 5:30-32.

En buiten twijfel, groot is het geheimenis der godsvrucht: die zich geopenbaard heeft in het vlees, is gerechtvaardigd in de geest, is verschenen aan de engelen, is verkondigd onder de heidenen, geloofd in de wereld, opgenomen in heerlijkheid. 1 Tim. 3:16.

Hier zien we de hoge roeping die we gekregen hebben. We zullen niet alleen één geest met Hem zijn, maar ook één vlees, maar dan moeten we ook wandelen in de Geest, opdat het werk dat in Hem heeft plaatsgevonden, ook in ons zal gebeuren.

Wat voor vlees heeft Jezus dan gehad? Hij had een vlees waarin de zonde veroordeeld is. Het Woord is vlees geworden, en ze konden zijn heerlijkheid aanschouwen. Het Woord was God en ze konden de heerlijkheid van Jezus niet anders te zien krijgen dan doordat het Woord in Hem vlees geworden was. Wie mij gezien heeft, die heeft de Vader gezien, zei Jezus.

Op dezelfde manier worden ook wij één vlees met Jezus en worden wij zijn bruid. Dan hebben wij ook de dood ondergaan naar het vlees en zijn levend gemaakt naar de geest, wij hebben deel gekregen aan dezelfde kennis en wijsheid als Hij. Dat is onze hemelse roeping door het evangelie.





Wij die geloven, gaan tot de rust in


Laten wij er dus ernst mee maken om tot die rust in te gaan, opdat niemand ten val kome door dit voorbeeld van ongehoorzaamheid te volgen. Hebr. 4:11-13.

Zo zien wij, dat zij niet konden ingaan wegens hun ongeloof. Hebr. 3:19. In God geloven en tegelijkertijd zijn beleid begrijpen, dat is onmogelijk. Het geloof nu is de zekerheid der dingen, die men hoopt, en het bewijs der dingen, die men niet ziet. Want door dit geloof is aan de ouden een getuigenis gegeven. Hebr. 11:1-2.

We lezen over het geloof van Abraham. De jaren gingen voorbij en voor ons besef werd het steeds minder mogelijk dat de belofte waarin hij geloofde in vervulling zou gaan. Hij zag dat zijn eigen lichaam verstorven was en dat Sara's moederschoot was gestorven, maar werd versterkt in zijn geloof en hij gaf God de eer. Rom. 4:19-20.

Alle onrust komt door het menselijk inzicht en doordat men Gods woord niet gelooft. Dat leren we van de tocht van de Israëlieten naar het beloofde land.

Ze mopperden steeds weer, maar we lezen dat het de wonderen van God waren, waarover ze mopperden. Als ze hulp kregen, jubelden ze. Ondanks alle wonderen leerden ze niet te geloven, waardoor God zijn doel met hen had kunnen bereiken. Daardoor kwamen ze nooit tot rust; ze werden de woestijn ingestuurd en kregen alleen vergeving van zonden.

Er staat in Hebr. 4:12-13 wat het Woord moet doen om ons in de rust te brengen. Eerst moet het ziel en geest vaneenscheiden. De ziel, die met z'n vijf zintuigen alles meent te kunnen begrijpen, schept een massa onrust, zoals we aan Israël bij de Rode Zee kunnen zien. We moeten zo ootmoedig zijn dat het Woord al onze gedachten ergens over kan uitschiften zodat we met onze geest kunnen rusten in God.

Evenzo moeten we het Woord scheiding laten maken tussen gewrichten en merg, zodat we beseffen dat we Gods wil niet in onze eigen kracht moeten doen, maar dat Hij ons daarvoor moet onderrichten en kracht geven. Dan hebben we alleen te maken met Hem voor wie alles openbaar is.

Hierbij kunnen we van Jezus leren. Hij werd niet onrustig en schold niet terug. Hij had niet zo'n hoge dunk van zichzelf dat Hij meende rechtvaardig te kunnen oordelen. Hij had immers het einddoel nog niet bereikt. Daarom gaf Hij het oordeel over aan de Vader. 1 Petrus 2:21-23.

In 1 Petrus 4:12-13 lezen we: als we in het lijden weten deel te krijgen aan het lijden van Christus, krijgen we bij zijn openbaring grote heerlijkheid. Ja, dan zal er vreugde zijn! Verder noemt Petrus allerlei vormen van lijden en hij raadt ons onze zielen aan de getrouwe Schepper over te geven, steeds het goede doende. Dit is de enige manier waarop wij de rust van God kunnen ingaan. Maar dan moeten we nederig en zachtmoedig worden, wat we van Jezus mogen leren. Daartoe heeft Hij ons uitgenodigd. Matt. 11:28-30.

De bedoeling is immers dat wij broeders van Jezus worden. God weet wat wij nodig hebben om gevormd te kunnen worden naar het beeld van Jezus. Rom. 8:28-29. Wij weten niet wat wij moeten bidden. Daarom moeten we ons er geen mening over vormen hoe God ons leidt, maar rusten in Hem die ons de hemelse roeping gegeven heeft. Rom. 8:26, Hebr. 3:1.

We lezen in Pred. 8:16-17 hoe onrustig de mensen zijn. Ze beseffen niet dat ze beproevingen nodig hebben en daarom worden ze onrustig. In dit alles moeten wij rusten in God en onze behoudenis bewerken met vreze en beven, want het is God die aan ons werkt. Israël was weerspannig en toen hield God op eraan te werken dat ze het beloofde land zouden binnengaan. Op het gebed van Mozes schonk Hij vergeving voor hun zonde, maar henzelf dreef Hij de woestijn in en daar zijn ze gestorven. Num. 14:20-23. Dit is hun overkomen tot een voorbeeld voor ons en het is opgetekend ter waarschuwing voor ons, over wie het einde der eeuwen gekomen is. 1 Kor. 10:11.





De Geest van Christus - de geest van de antichrist




Rom. 1:8-9 - 1 Joh. 2:18-19De antichrist is het tegenbeeld van Christus. We lezen in Fil. 2:5-8: Laat die gezindheid bij u zijn, welke ook in Christus Jezus was, die in de gestalte Gods zijnde, het Gode gelijk zijn niet als een roof heeft geacht, maar zichzelf ontledigd heeft, en de gestalte van een dienstknecht heeft aangenomen, en aan de mensen gelijk geworden is. En in zijn uiterlijk als een mens bevonden, heeft Hij zich vernederd en is gehoorzaam geworden tot de dood, ja tot de dood des kruises.

Over de antichrist lezen we: eerst moet de mens der wetteloosheid zich openbaren, de zoon des verderfs, de tegenstander die zich verheft tegen al wat God of voorwerp van verering heet, zodat hij zich in de tempel Gods zet, om aan zich te laten zien dat hij een god is. 2 Tess. 2:3-4.

Ja, dat is nog eens een tegenstelling! Er staat dat Jezus door de duivel werd verzocht om tekenen en wonderen te doen. De duivel kwam ook met de verzoeking dat Hij de hele wereld kon winnen. Daartoe had Jezus wel de gaven en mogelijkheden gehad, als Hij Satan had aanbeden, maar dan was Hij antichrist geworden. Matt. 4:1-11. Dan zou Hij ook niet vervolgd zijn.

Toen we er eerder over lazen dat Jezus ons het evangelie heeft gebracht, is benadrukt dat Hij naar het vlees uit het geslacht van David was. Er was niets bijzonders aan Hem. Er viel aan Hem niets te bewonderen. Daarom zag men in Hem ook niets anders dan de zoon van de timmerman.

Jezus had er een geweldig werk aan om de geest die altijd omhoog wil, uit zijn discipelen weg te krijgen. Ze begrepen Jezus niet, dat Hij zich vernederde. Matt. 20:21-28. Maar toen Jezus uit de doden was opgestaan, werd het hun duidelijk. Op de Pinksterdag werden ze vervuld met de Geest van Christus en toen konden ze het evangelie verkondigen. Hand. 13:37-39. Toen was er iemand uit het geslacht van David die de zonde in het vlees gedood had, iets wat de wet niet vermocht. Hij heeft geen ontbinding gezien. Hij is uit de doden opgestaan.

Nu konden ze verkondigen dat men door Hem vergeving van zonden kon krijgen, die men onder de wet door dierenoffers gekregen had. Maar ze konden ook het evangelie verkondigen: Ook van alles, waarvan gij niet gerechtvaardigd kondt worden door de wet van Mozes, wordt ieder die gelooft gerechtvaardigd in Hem. Vs. 39. Dat was een geweldige overwinning en een bevrijdende boodschap voor de mensen. Nu kon ieder die gelooft verlost worden van de dood en van hem die de macht over de dood had. Hebr. 2:14-18.

Dat kon de antichrist niet verdragen. Nu was het voor hem zaak het evangelie weg te redeneren, opdat de mensen die verlossing niet konden bereiken. De grootheid van Jezus of zijn opstanding uit de doden kon hij niet ontkennen. Maar hij zou wel zijn vernedering kunnen ontzenuwen. Hij kon wegredeneren dat Hij het vlees van David had, waarin de zonde moest worden gedood.

Hij wilde Hem niet alleen groot hebben door zijn opstanding, maar ook tijdens zijn dagen in het vlees, in die zin dat Hij niet zou zijn verzocht zoals wij. Zo'n platvloerse verlosser hebben we niet. Nee, tijdens zijn dagen in het vlees was Hij zo verheven, dat Hij met dat soort verzoekingen die wij kennen niet in aanraking is geweest.

Daarmee heeft de antichrist door zijn geest het werk, dat God in Jezus heeft gedaan tijdens zijn dagen in het vlees, van zijn kracht beroofd. Het evangelie, dat ons hoop biedt om Hem gelijkvormig te worden en deel te krijgen aan goddelijke natuur, Fil. 3:7-11 en 2 Petrus 1:3-4, is ontkracht. Als nu de geest van de antichrist het evangelie weggeredeneerd heeft, blijft alleen de vergeving van zonden nog over, die men onder de wet door dierenoffers kreeg.

Zij die door de geest van de antichrist zijn misleid, praten niet alleen onder de tafel dat Jezus hetzelfde vlees als David heeft gehad, maar ze bestempelen dat ook als de gevaarlijkste dwaalleer die er bestaat. Daarmee maken ze eenvoudige mensen kopschuw. Het is kenmerkend wat er staat: en misleiden door hun schoonklinkende en vrome taal de harten der argelozen. Rom. 16:18.

Als ze spreken over Jezus als mensenzoon, construeren ze een soort vlees zoals geen mens ooit heeft gehad. Ja, de Rooms-katholieken stellen ook de maagd Maria voor met een dergelijk heilig vlees, opdat zij Jezus zo heilig zou kunnen baren. Maar dan vragen we ons af: hoe zat het dan met de moeder van de maagd Maria? Ja, het moeten echt argeloze harten zijn, die zich laten misleiden door zulke mooie woorden, waarvoor men nergens in de Bijbel steun vindt.

Al die predikers hebben zelf geen deel aan het evangelie, dat ons door de kennis van Jezus Christus kostbare en zeer grote beloften gegeven heeft, waardoor we deel kunnen krijgen aan goddelijke natuur. 2 Petrus 1:3-4. Natuurlijk kunnen ze het evangelie dan ook niet verkondigen. Maar niet alleen dat. Ze moeten het ook wegredeneren om niet zelf als misleiders ontmaskerd te worden.

Johannes zei in zijn tijd: Kinderkens, het is de laatste ure; en gelijk gij gehoord hebt dat er een antichrist komt, zijn er ook nu vele antichristen opgestaan, en daaraan onderkennen wij dat het de laatste ure is. Zij zijn van ons uitgegaan, maar zij waren uit ons niet; want indien zij uit ons geweest waren, zouden zij bij ons gebleven zijn; maar aan hen moest openbaar worden dat niet allen uit ons zijn. 1 Joh. 2:18-19.

De wet zei: Gij zult niet begeren. Rom. 7:7. Mensen van de begeerte bevrijden was voor de wet iets onmogelijks, omdat zij zwak was, machteloos door het vlees. Maar dat heeft God gedaan, door zijn eigen Zoon te zenden in een vlees aan dat der zonde gelijk, en wel om de zonde, en de zonde te veroordelen in het vlees, opdat de eis der wet vervuld zou worden in ons, die niet naar het vlees wandelen, doch naar de Geest. Hier zien we de scheiding waarover Johannes schreef. Rom. 8:3-6.

Want zij die naar het vlees zijn, hebben de gezindheid van het vlees, en zij die naar de Geest zijn, hebben de gezindheid van de Geest.

Het blijkt dat de allermeeste mensen de gezindheid van het vlees hebben. Zij willen hun begeerten bevredigen en toch vergeving van zonden krijgen. Over zulke mensen heeft Paulus vaak gesproken. Want velen wandelen - ik heb het u dikwijls van hen gezegd, maar nu zeg ik het ook wenende - als vijanden van het kruis van Christus. Hun einde is het verderf, hun God is de buik, hun eer stellen zij in hun schande, zij zijn aardsgezind. Fil. 3:16-19.

Ze hebben de gezindheid van het vlees en willen er niet van horen dat God zijn Zoon gezonden heeft in een vlees, aan dat der zonde gelijk, en dat Hij de zonde in het vlees veroordeeld heeft. Ze willen alleen maar horen verkondigen dat God heeft gedaan wat de wet niet vermocht, door zijn Zoon te zenden, en dat Hij de wet heeft gehouden in onze plaats. Ze lezen meestal het eerste stukje van Rom. 8:3, maar ze willen niet horen van vers 4: opdat de eis der wet vervuld zou worden in ons. Bij dat soort mensen willen ze niet horen.

En zo zijn er zo velen, schrijft Paulus. Ze hebben zelfs grote kerken gesticht en tal van bijbelscholen opgericht. Want wij zijn niet als zo velen die het woord van God ten eigen bate vervalsen, maar wij spreken in Christus uit zuivere bedoelingen, ja op gezag van God en voor Gods aangezicht. 2 Kor. 2:17.

Maar de overgeblevenen van de gemeente die Johannes bijeengebracht had, konden zeggen: Want wij zijn burgers van een rijk in de hemelen, waaruit wij ook de Here Jezus als verlosser verwachten, die ons vernederd lichaam veranderen zal, zodat het aan zijn verheerlijkt lichaam gelijkvormig wordt, naar de kracht waarmee Hij ook alle dingen zich kan onderwerpen. Fil. 3:20-21.

Die mensen lezen ook graag Rom. 8:4. In hun vlees gebeurt hetzelfde als wat God in het vlees van Jezus heeft gedaan. Zij wandelen in de Geest en hebben niet alleen de troost van de vergeving, maar ook de troost dat de begeerte gedood wordt - waartoe de wet niet in staat was. Rom. 8:12-14. Dan worden ze ook tot één vlees met Hem. Ef. 5:31-32.

Voor hen wordt het zo dat alle dingen medewerken ten goede. Ook worden ze daardoor gelijkvormig aan het beeld van zijn Zoon, opdat Hij de eerstgeborene zou zijn onder vele broeders. Rom. 8:28-29.

De apostel Johannes wordt wel de apostel der liefde genoemd omdat hij veel over liefde schrijft. Jezus noemde hem zoon des donders. Marc. 3:17. Beide namen zijn geweldig goed op hem van toepassing. Zijn liefde voor de mensen maakte dat hij hen waarschuwde tegen verleidende geesten en die aan de kaak stelde als de geest van de antichrist. Hij kon ze hieraan onderkennen, dat ze niet beleden dat Jezus Christus in het vlees gekomen is. 1 Joh. 4:1-3.

Want er zijn vele misleiders uitgegaan in de wereld, die de komst van Jezus Christus in het vlees niet belijden. Dit is de misleider en de antichrist. Let op uzelf, dat gij niet verliest wat wij verricht hebben, maar uw loon ten volle ontvangt. 2 Joh. 7-8.

In de brief aan de Filippenzen worden we ertoe vermaand onze eigen behoudenis te bewerken met vreze en beven. Die vermaning komt onmiddellijk nadat Paulus heeft uiteengezet hoe Jezus afstand heeft gedaan van het Gode gelijk zijn, de gestalte van een dienstknecht heeft aangenomen en zichzelf vernederd heeft. Dan voegt hij daaraan toe: want God is het, die om zijn welbehagen zowel het willen als het werken in u werkt. Fil. 2:5-15. Als ze, na over de gezindheid van Christus Jezus gehoord te hebben, volgens Gods werkingen zouden werken aan hun behoudenis, zouden ze ver komen in de vorming naar het beeld van zijn Zoon. Maar als ze de geest van de antichrist zouden aannemen, die loochent dat Jezus Christus in het vlees is gekomen, zouden ze de hoop verliezen om Hem gelijkvormig te worden, en al het werken aan hun behoudenis zou tevergeefs zijn.

Blijft uw behoudenis bewerken met vreze en beven! Wie heeft er nu zo'n vermaning gehoord? Dit hoort u nooit van de geest van de antichrist. Jaagt naar vrede met allen en naar de heiliging, zonder welke niemand de Here zal zien. Wie heeft ooit zo'n vermaning gehoord? Hebr. 12:14. De geest van de antichrist vermaant nooit tot zoiets. Hieraan kunnen we duidelijk de geest van de antichrist onderscheiden van de Geest van Christus.

Als we er licht over krijgen waarmee de geest van de antichrist aan het werk is, en wat die heeft bereikt in de godsdienstige wereld, kan ons de schrik om het hart slaan. Wat God gedaan heeft door zijn Zoon te zenden en de zonde te veroordelen in het vlees, heeft de antichrist geloochend en verdraaid, zodat praktisch alle godsdienstige mensen dit als de ergste dwaalleer ter wereld zien. Hand. 28:22. Deze geest heeft het hele evangelie weggepreekt. Daarom zult u bijna nergens op de wereld iemand horen die waarde hecht aan het eerste deel van het evangelie: aangaande zijn Zoon, gesproten uit het geslacht van David naar het vlees.

Zo is het ook met de genade, die op dezelfde manier vervalst wordt. Want de wet is door Mozes gegeven, de genade en de waarheid zijn door Jezus Christus gekomen. Joh. 1:17. Maar de geest van de antichrist heeft de genade zo voorgesteld, dat Jezus de wet heeft vervuld in onze plaats, en dat zijn gerechtigheid ons wordt toegerekend. Nu zijn we onder de genade, en dan is het niet erg als we zondigen. Hoe groter zondaar we zijn, des te groter is de genade. Die gedachtegang kwam al voor in de tijd van de apostelen. Hebr. 2:1-4.

Wat zullen wij dan zeggen? Mogen wij bij de zonde blijven, opdat de genade toeneme? Volstrekt niet! Immers, hoe zullen wij, die der zonde gestorven zijn, daarin nog leven? Rom. 6:1-2.

Want de zonde zal over u niet heersen, want gij zijt niet onder de wet, maar onder de genade. Wat dan? Zullen wij zondigen omdat wij niet zijn onder de wet, maar onder de genade? Dat zij verre! Vs. 14-15.

Hier lezen we hoe de apostel de geest van de antichrist bestrijdt, die de mensen tot een valse troost door de genade had verleid.

Want ik maak u bekend, broeders, dat het evangelie hetwelk door mij verkondigd is, niet is naar de mens. Want ik heb het ook niet van een mens ontvangen, maar door openbaring van Jezus Christus. Daarvóór schrijft hij: Maar ook al zouden wij, of een engel uit de hemel, een evangelie verkondigen, afwijkend van hetgeen wij verkondigd hebben, die zij vervloekt! Gal. 1:8-12.

Jezus is immers borg geworden van een betere hoop dan de hoop die men onder de wet had. Hebr. 7:19-25. God heeft zijn Zoon niet gezonden om de zonde te bedekken, maar om ons te behouden en van de zonde te bevrijden.

We zien in de brief van Judas, hoe het toen al gelukt was de genade te vervalsen. Er waren goddelozen, die de genade van onze God in losbandigheid veranderden. Ze waren in hun losbandigheid zo vrijmoedig, dat ze zonder schroom samen smulpartijen hielden bij hun liefdemalen. Het is opmerkelijk dat er onder hen niemand was, die de kracht had om orde op zaken te stellen.

In zekere zin hebben wij het nu gemakkelijker dan in de tijd van de apostelen. Toen die het evangelie begonnen te verkondigen, was er maar één plaats waar men terecht kon. Maar het duurde niet lang of er waren velen die het evangelie vervalsten. Toen maakte Johannes mee dat er velen weggingen. Er kwamen steeds meer plaatsen waartussen men kon kiezen. Daarom ervaren wij niet dat er zo velen bij ons komen, die naderhand weer weggaan. Want als zulke mensen bij ons op de samenkomst horen over gehoorzaamheid en dagelijks je kruis opnemen om Jezus te volgen, zeggen zij: O nee, het is hier alleen maar slavernij, die willen zichzelf verlossen, ze geloven hier niet in het volbrachte werk van Jezus. En ze gaan meteen weer weg. Er zijn allerlei godsdienstige samenkomsten, en ze vinden makkelijk een andere plaats waar ze zich thuis voelen.

Daardoor kunnen wij de rust hebben om onszelf op te bouwen in ons allerheiligst geloof, te bidden in de Heilige Geest en onszelf te bewaren in de liefde Gods, verwachtende de ontferming van onze Here Jezus Christus ten eeuwigen leven. Judas :20-21.

En buiten twijfel, groot is het geheimenis der godsvrucht: die zich geopenbaard heeft in het vlees, is gerechtvaardigd in de geest, is verschenen aan de engelen, is verkondigd onder de heidenen, geloofd in de wereld, opgenomen in heerlijkheid. 1 Tim. 3:16.

Ja, de geest van de antichrist heeft het klaargespeeld de vernedering van Jezus zo grondig weg te redeneren, dat er buiten de gemeente nauwelijks iemand te vinden is die het begrijpt. Als we bedenken hoeveel geleerde mensen, professoren, doctoren, bijbelleraars en beroemde sprekers er in onze tijd zijn, dan hebben wij onder hen niemand gevonden buiten de gemeente, die openbaring heeft gekregen over Jezus, geopenbaard in het vlees en gerechtvaardigd in de geest. Ze zijn misleid door de geest van de antichrist. Jezus' vernedering redeneren ze weg, en die staat toch zo duidelijk beschreven. B.v. in Rom. 1:3-4 en 8:3-4, 1 Kor. 12:12-13, 2 Kor. 5:14-15, Fil. 3:10, Hebr. 2:10-11 en 14-18, 4:14-16 en 5:7-10, 1 Joh. 4:1-3, 2 Joh. :7-8 en op vele andere plaatsen. Als u dit aan die geleerden voorlegt, die bij de mensen zo hoog staan aangeschreven, leggen ze het alleen maar anders uit en ze beschouwen het als misleiding. Zo is de antichrist erin geslaagd de verlossing weg te redeneren, die God de mensen heeft gegeven door zijn Zoon te zenden.

God heeft in onze tijd een zeeman moeten gebruiken om dit grote geheimenis te openbaren en de misleiding van de antichrist aan te tonen. Hij heeft Johan O. Smith uitgekozen, een man die de waarheid liefhad en geen eer zocht. Hij koos iemand die in de ogen van mensen niets betekende. Het licht dat hij ontving was openbaring van de Geest en geen vrucht van menselijke studie.

Dat stemt overeen met de vernedering van Jezus. Zo gaan Jezus' woorden in vervulling: Te dien tijde hief Jezus aan en zei: Ik dank U, Vader, Heer des hemels en der aarde, dat Gij deze dingen voor wijzen en verstandigen verborgen hebt, doch aan kinderkens geopenbaard. Ja, Vader, want zo is het een welbehagen geweest voor U. Matt. 11:25-26.

Maar wij hebben de troost dat alleen diegenen misleid zullen worden, die de liefde tot de waarheid niet aanvaard hebben, maar een welgevallen hebben gehad in de ongerechtigheid. De anderen zullen deel krijgen aan heiliging door de Geest en geloof in de waarheid, en daartoe heeft Hij ons ook door het evangelie geroepen tot het verkrijgen van de heerlijkheid van onze Here Jezus Christus. 2 Tess. 2:13-14.

Daarentegen is diens komst naar de werking des Satans met allerlei krachten, tekenen en bedrieglijke wonderen. 2 Tess. 2: 9-12. We zien in onze tijd hoe mensen ergens op afkomen om iets bijzonders te zien en te beleven. Meestal gaat het dan om genezing voor het lichaam. Dat begon vooral na de laatste wereldoorlog. Toen kwamen er predikers die opwekkingssamenkomsten organiseerden met tekenen en wonderen. Er kwamen duizenden kijken en om genezen te worden, maar het werd duidelijk dat het er allemaal om ging de zaak indrukwekkend te maken en geld bijeen te krijgen.

Dat is de geest van de antichrist. De Satan gebruikt dit om de mensen af te houden van de heiliging, zodat ze de Here niet kunnen zien. Hebr. 12:14.

En daarom zendt God hun een dwaling, die bewerkt dat zij de leugen geloven, opdat allen worden geoordeeld, die de waarheid niet geloofd hebben, doch een welgevallen hebben gehad in de ongerechtigheid.  2 Tess. 2:11-12.

Veel godsdienstige mensen zijn conservatief. Ze laten zich niet overal heen drijven door alle reclame of door mensen die wereldgelijkvormig zijn. Maar toch staat het er met hen niet zo voor als Jezus zegt: Als iemand mijn discipel wil zijn, moet hij zijn eigen leven haten, zichzelf verloochenen en dagelijks zijn kruis opnemen. Ze hebben dus niet zoveel liefde voor de waarheid, dat ze deel krijgen aan heiligmaking. 1 Kor. 11:31-32. Maar als het zover is dat God een krachtige dwaling zendt, die bewerkt dat zij de leugen geloven, worden ook zij misleid. In dit licht zien we hoe kostbaar de mensen zijn over wie Paulus schrijft in 2 Tess. 2:11-14.

We kunnen lering trekken uit de beide brieven van Petrus. Daaruit kunnen we besef krijgen van wat werkelijk waarde heeft.

Hij had de gave van genezing in zo rijke mate dat zijn schaduw genoeg was om mensen te genezen, en hij heeft ook doden opgewekt. Als je dan nagaat dat hij twee brieven geschreven heeft, zou je kunnen denken dat we wel veel te lezen zouden krijgen over al die wonderen die hij had meegemaakt, maar hij rept er met geen woord over. Lees zijn brieven, denk grondig na over wat hij schrijft en volg zijn vermaningen op. Dan zult u niet misleid worden, maar u zult tot de heerlijkheid van Jezus Christus komen waartoe wij geroepen zijn. Dan zal de geest van de antichrist niet in staat zijn u te misleiden.

Paulus begint de brief aan de Romeinen met schrijven over gehoorzaamheid, hij vervolgt de brief en besluit die met gehoorzaamheid. Als er over gehoorzaamheid wordt gesproken, moet er onvermijdelijk ook over werken gesproken worden.

Geloven we dat we leden zijn van het lichaam van Christus, dan verstaan we dat Christus niet zonder werken was. Als leden van het lichaam van Christus worden we geleid door Hem, die het hoofd is. Ef. 4:15-16. Dan hebben we de genade Gods niet tevergeefs ontvangen, maar dan heeft God zijn plan met ons kunnen volvoeren. Dan zijn we deelgenoten geworden van het heil dat Jezus voor ons mogelijk heeft gemaakt, zonder in de war te zijn gebracht door de geest van de antichrist.





De reinen zullen het verstaan


Velen zullen zich laten reinigen en zuiveren en louteren, maar de goddelozen zullen goddeloos handelen; en geen der goddelozen zal het verstaan, maar de verstandigen zullen het verstaan. Dan. 12:10.

Maar over de tijden en gelegenheden, broeders, is het niet nodig dat u geschreven wordt: Immers gij weet zelf zeer goed, dat de dag des Heren zó komt, als een dief in de nacht. Terwijl zij zeggen: het is alles vrede en rust, overkomt hun, als de weeën een zwangere vrouw, een plotseling verderf, en zij zullen geenszins ontkomen. Maar gij, broeders, zijt niet in de duisternis, zodat die dag u als een dief overvallen zou. 1 Tess. 5:1-4.

Geliefden, nu zijn wij kinderen Gods en het is nog niet geopenbaard wat wij zijn zullen; maar wij weten dat, als Hij zal geopenbaard zijn, wij Hem gelijk zullen wezen; want wij zullen Hem zien gelijk Hij is. En een ieder die deze hoop op Hem heeft, reinigt zich gelijk Hij rein is. 1 Joh. 3:2-3.

Daarom, gaat weg uit hun midden en scheidt u af, spreekt de Here, en houdt niet vast aan het onreine, en Ik zal u aannemen, en Ik zal u tot Vader zijn en gij zult Mij tot zonen en dochteren zijn, zegt de Here, de Almachtige. 2 Kor. 6:17-18.

Hieruit blijkt duidelijk dat wij ons niet door studie licht en begrip kunnen toe-eigenen. We moeten in verbinding met God komen, zodat Hij ons de tijd en het uur en de Schriften kan openbaren.

Dit moet gij vooral weten, dat geen profetie der Schrift een eigenmachtige uitlegging toelaat; want nooit is profetie voortgekomen uit de wil van een mens, maar door de Heilige Geest gedreven, hebben mensen van Godswege gesproken. 2 Petrus 1:20-21.

Daaraan zien we dat een opleiding in de wereld geen nut heeft, want door studie kun je geen inzicht krijgen in de Schrift. Wat moeten we dan met al die honderden bijbelscholen? Die verschillende godsdienstige partijen hebben elk hun eigen uitleg en leer en ook vaak hun eigen bijbelschool. Daardoor komt er gediscussieer en versplintering. Ze verstaan nog niet het allereenvoudigste van Jezus' gebed:

En ik ben niet meer in de wereld, maar zij zijn in de wereld en ik kom tot U. Heilige Vader, bewaar hen in uw naam, welke Gij mij gegeven hebt, dat zij één zijn zoals Wij! Zolang ik bij hen was, bewaarde ik hen in uw naam, welke Gij mij gegeven hebt, en ik heb over hen gewaakt en niemand uit hen is verloren gegaan dan de zoon des verderfs, opdat de Schrift vervuld werd. Joh. 17:11-12.

Met je menselijke verstand kun je wel nagaan dat ze niet één kunnen worden zoals de Vader en de Zoon, als ze in zoveel verschillende namen bijeen komen.

Dan vragen we ons af: Waarom doen ze het dan? Toch is dat makkelijk te begrijpen. Ten eerste willen ze graag leider zijn en dan menen ze dat hun redeneringen de juiste zijn. Ze denken er niet aan de mensen tot heiligmaking te brengen en tot goddelijke natuur. Ze vragen alleen: Wat leert u? Ze vragen nooit: Hoe leeft u? Ze zitten graag op een verhoogd podium. Kunnen ze geen leider zijn, dan kunnen ze misschien tot oudste worden gekozen. Daardoor komt er veel wedijver. Het is duidelijk dat ze worden geleid of zijn besmet door de geest van de antichrist, zoals Paulus schrijft in Fil. 3:18-19. Zover was het al gekomen door de geest van de antichrist, hoewel de apostelen nog leefden. Dat is precies van toepassing op de godsdienstigheid van onze tijd, maar dat het al zover heen was in de tijd van de apostelen, zou je niet gedacht hebben.

Toen God zijn Zoon zond, die in Betlehem werd geboren, openbaarde Hij zich aan de herders op het veld. Zij kregen openbaring. De wijzen uit het Oosten gingen naar Herodes. Daar zouden we wel te weten komen waar de koning geboren was, dachten ze. Hij haalde de schriftgeleerden erbij. Die wisten dat Hij in Betlehem geboren zou worden, maar toch stonden ze er helemaal buiten. Ze hadden niet die gemeenschap met God dat Hij zich aan hen kon openbaren.

Zo was het ook in de dagen van Noach. Ze aten en dronken, namen en gaven ten huwelijk. De dag kwam over hen als een dief.

Zo lezen we ook over Henoch. Hij leefde in geloof, een leven dat God welgevallig was. Ik kan me indenken dat niemand gezien heeft dat hij weggenomen werd. God is wellicht gekomen als een dief om hem weg te nemen.

Zo is het ook vandaag. Velen schrijven boeken en berekenen wanneer Jezus terugkomen zal. Dat heb ik meermalen gezien. Als hun berekeningen niet uitkomen, beseffen ze niet dat ze moeten erkennen geen openbaring van God te hebben gehad. God kon zich niet aan hen openbaren.

Het is in onze tijd net zoals het vroeger was. Ze willen graag de eer genieten ware profeten te zijn, maar hebben geen openbaring van God. Lees Jer. 23:14-22, dan ziet u verder wat ze gedaan hadden als ze in Gods vertrouwelijke raad hadden gestaan.

Het is tegenwoordig net zo. In de aankondigingen ziet u waar het om draait. Ontspanning is haast het enige waar belangstelling voor is. Dat is de geest van de antichrist. Men wil veel mensen bijeen krijgen, het moet indrukwekkend zijn. We zien hoe de profetie van Paulus, die in 2 Tim. 4:1-4 te lezen is, in vervulling is gegaan. Volg de vermaning van vers 5 op!

Zo kunnen we wel voorbeelden blijven aanhalen. Lees de zeven zendbrieven in Openbaring. Voor ons gaat het erom tot die groep te behoren waarvan geschreven staat: Wie rechtvaardig is, hij bewijze nog meer rechtvaardigheid; wie heilig is, hij worde nog meer geheiligd. Openb. 22:11-12. Dit staat in het verband van Jezus' spoedige wederkomst. Hij komt niet als een dief voor wie zich reinigt. Gods toorn is niet voor hen bestemd. Lees 1 Tess. 5:8-11.

Voor ons gaat het erom de vermaning van vers 11 op te volgen: Vermaant daarom elkander en bouwt elkander op, gelijk gij dit ook doet. Dan zal Jezus voor ons niet als een dief komen. Als de bazuin klinkt, staan we gereed als Jezus' bruid, zoals Henoch, Noach en Elia in hun tijd gereed waren. 1 Tess. 4:16-18.





Uw inwendige mens




Ef. 3:14-21Opdat Hij u geve, naar de rijkdom zijner heerlijkheid, met kracht gesterkt te worden door zijn Geest in de inwendige mens, opdat Christus door het geloof in uw harten woning make. Geworteld en gegrond in de liefde, zult gij dan, samen met alle heiligen, in staat zijn te vatten hoe groot de lengte en breedte en hoogte en diepte is, en te kennen de liefde van Christus, die de kennis te boven gaat, opdat gij vervuld wordt tot alle volheid Gods.

We zien hieruit dat wij, om geworteld en gegrond te worden in de liefde, gesterkt moeten worden in onze inwendige mens.

Verdrukkingen en moeilijkheden treffen onze uitwendige mens en dat werkt in op onze inwendige mens. Dat maakt dat de meesten uit de liefde geraken, ze kunnen het niet dragen. Ze krijgen iets tegen elkaar of ze verliezen de moed, ze worden gedeprimeerd en vaak teruggetrokken. Dat beďnvloedt dan weer onze uitwendige mens en alles wordt nog erger. Zo komt men in een vicieuze cirkel terecht.

De oorzaak daarvan is dat ze de woorden van Jezus vergeten zijn, dat de mens niet alleen van brood zal leven, maar van ieder woord dat uit de mond Gods uitgaat. Onze uitwendige mens leeft van brood. God formeerde de mens uit stof van de aardbodem, daarom moeten we ons lichaam in leven houden met wat uit de aarde voortkomt. God blies de levensadem in zijn neus; alzo werd de mens tot een levende ziel. Gen. 2:7. Geest en ziel vormen onze inwendige mens. Die komt dus van God en moet worden gevoed door Gods woord.

Vergeet u dit, dan kunt u de verdrukkingen die u overkomen niet dragen en het boze krijgt macht over u. Daardoor horen we voortdurend eisen en klachten van de mensen. Je kunt horen dat ze niet gelukkig zijn. Dat is gebrek aan voedsel voor de inwendige mens.

Dan krijgen ze gewoonlijk gemeenschap met de aanklager, Openb. 12:9-12, en ze verliezen hun plaats in de hemel, die God hun in Christus Jezus gegeven had. We hebben immers gelezen dat de aanklager op de aarde is neergeworpen, maar ook hoe we hem kunnen overwinnen.

 door u te voeden met de woorden des geloofs en der goede leer, die gij gevolgd zijt. 1 Tim. 4:6.

We lezen ook: En dat gij van kindsbeen af de heilige Schriften kent, die u wijs kunnen maken tot zaligheid door het geloof in Christus Jezus. Elk schriftwoord is door God ingegeven en nuttig om te onderrichten, te weerleggen, te verbeteren, en op te voeden in de gerechtigheid, opdat de mens Gods volkomen zij, tot alle goed werk volkomen toegerust. 2 Tim. 3:15-17.

Wij weten nu dat God alle dingen doet medewerken ten goede voor hen die God liefhebben, die volgens zijn voornemen geroepenen zijn. Rom. 8:28-29.

We zien hier dat dit voedsel betekent voor onze inwendige mens. We krijgen er licht en begrip van hoe we alle problemen moeten oplossen, zodat alle dingen voor ons medewerken ten goede. Dan worden we niet terneergeslagen door alle verdrukkingen die onze uiterlijke mens overkomen. Lees 2 Kor. 4:7-11. Want de lichte last der verdrukking van een ogenblik bewerkt voor ons een alles verre te boven gaand eeuwig gewicht van heerlijkheid, daar wij niet zien op het zichtbare, maar op het onzichtbare; want het zichtbare is tijdelijk, maar het onzichtbare is eeuwig. Vs. 16-18.

We lazen in Efeziërs dat wij, als we gegrond worden in de liefde, vervuld kunnen worden tot alle volheid Gods. Hem nu, die blijkens de kracht, welke in ons werkt, bij machte is oneindig veel meer te doen dan wij bidden of beseffen.... 3:20. De voorwaarde is dat wij God liefhebben en in de liefde blijven. Door dat voedsel worden alle dingen ons tot vreugde. Lezen we Jak. 1:2-6 en 1 Petrus 4:12-13, dan worden we overtuigd van Gods leiding en verlossing. Dan worden we niet verslagen door wat onze uiterlijke mens treft, maar vernieuwd naar onze inwendige mens, die zich verlustigt in de wet Gods. Rom. 7:22.





Twee hoofdzaken in het leven van een christen




Romeinen 8:13 en 2 Petrus 1:5-13Want indien gij naar het vlees leeft, zult gij sterven; maar indien gij door de Geest de werkingen des lichaams doodt, zult gij leven.

En schraagt om deze reden met betoon van alle ijver door uw geloof de deugd.

De Geest leidt mij tot de werkingen des lichaams. Dat zijn werken waar mijn gezindheid niet achter heeft gestaan.

Want naar de inwendige mens verlustig ik mij in de wet Gods, maar in mijn leden zie ik een andere wet, die strijd voert tegen de wet van mijn verstand en mij tot krijgsgevangene maakt van de wet der zonde, die in mij leden is. De wet der zonde in mijn leden betreft dingen waarover ik nog geen licht heb en die ik daarom nog niet in de dood van Christus heb kunnen overgeven.

Maar de Geest zou mij tot de volle waarheid leiden. Daarom onderricht de Geest mij, als ik het goede wil doen, over wat nog niet gedood is.

Ik kan niet ineens over alles licht krijgen. Het is een weg door het vlees. De Geest geeft mij gaandeweg licht, naarmate ik in staat ben dat tot mij te nemen.

Daarom ben ik het niet die zoiets gedaan heb, maar de zonde die in mij woont. Rom. 7:17. Als ik dat zie, haat ik het, zoals geschreven staat: Indien ik nu datgene doe, wat ik niet wens, dan bewerk ik het niet meer, maar de zonde die in mij woont. Rom. 7: 20.

Nu wordt het voor mij een hoofdzaak te dienen in de nieuwe staat des Geestes en de zonde te doden. Daardoor wordt mijn geest levend gemaakt voor Gods wijsheid. Op die manier groei ik op in Christus.

Als ik de waarheid niet liefheb, word ik misleid. Dan krijg ik geen deel aan de heiligmaking door de Geest en dan kan ik de heerlijkheid van onze Here Jezus Christus niet verkrijgen. 2 Tess. 2:12-15. Zo zien we dat er gehoorzaamheid des geloofs voor nodig is om deel te krijgen aan het evangelie. Rom. 1:5.

En dan is er nog een hoofdzaak, namelijk dat wij deugd moeten toevoegen aan ons geloof. Even verder, in 2 Petrus 1:5, zien we dat Petrus er sterk de nadruk op legt dat de deugden bij ons aanwezig moeten zijn en overvloedig worden. Is dat niet het geval, dan blijven we zonder vrucht in de kennis van onze Here Jezus Christus. Hij schrijft: Want bij wie zij niet zijn, die is verblind in zijn bijziendheid, daar hij de reiniging van zijn vroegere zonden heeft vergeten. Beijvert u daarom des te meer, broeders, om uw roeping en verkiezing te bevestigen; want als gij dit doet zult gij nimmer struikelen. Want zó zal u rijkelijk worden verleend de toegang tot het eeuwige Koninkrijk van onze Here en Heiland, Jezus Christus.

Petrus zegt dat wij, als wij bij ons geloof deugd voegen en in de deugden toenemen, nimmer zullen struikelen. Struikelen betekent dat er iets uit ons komt wat slecht smaakt. Als u terugdenkt en u herinnert zich dat er iets uit uw mond kwam wat niet zo goed was, dan kwam dat doordat u er niet aan dacht deugd bij uw geloof te voegen. Had u dat wel in gedachten gehad, dan was u niet gestruikeld. Daarom vond Petrus het nodig hen door herinnering wakker te houden.

Als we nadenken, zien we dat er een eis ligt in het kwade wat we zeggen of doen. Eisen is hetzelfde als begeren. Hadden we gediend in de nieuwe staat des Geestes, dan was die eis gedood en we waren niet gestruikeld of gevallen.

Als Petrus voorbeelden noemt van de voetstappen van Jezus, schrijft hij onder andere: Die, als Hij gescholden werd, niet terugschold en als Hij leed, niet dreigde, maar het overgaf aan Hem die rechtvaardig oordeelt.

Daarin zien we de ootmoed van Jezus. Het was niet alleen dat Hij niet terugschold of dreigde, maar Hij oordeelde ook niet. Hij dacht niet dat Hij rechtvaardig kon oordelen.

Meerderen zullen wel in zoverre hebben overwonnen dat ze niets terugzeiden, maar wie heeft er dermate overwonnen dat hij geen oordeel heeft gehad over degenen die hem uitgescholden hadden?! In zo'n geval dat ze geen weerwoord hebben gehad, kan het wel gebeuren dat ze er met anderen over spreken. Dan hebben ze ten eerste kwaad gesproken, en vervolgens met dat kwaadspreken eer gezocht. Ze hebben zichzelf in de hoogte gestoken. Dat is nu net wat de antichrist heeft gedaandeed.

Petrus noemt nog een voorbeeld van de voetstappen van Jezus, waarin we Hem moeten volgen, waartoe we geroepen zijn: Want ook Christus is eenmaal om de zonden gestorven als rechtvaardige voor onrechtvaardigen, opdat Hij u tot God zou brengen: Hij die gedood is naar het vlees, maar levend gemaakt naar de geest. 1 Petrus 3:18.

We zien dat Jezus rechtvaardig was. Hij had nooit gezondigd, maar het is duidelijk dat Hij wel verzocht is. Anders was er ook geen overwinning geweest. Hij heeft gediend in de nieuwe staat des Geestes. Als Hij verzocht werd, zag Hij ook de begeerte in het vlees. Maar die begeerte heeft Hij gedood en daardoor is Hij levend gemaakt naar de geest. Hieraan zien we dat Hij een ontwikkeling heeft doorgemaakt, en hierdoor komt het dat Hij het einddoel heeft bereikt.

Wij moeten dezelfde ontwikkeling doormaken. Als God de zonde in het vlees veroordeelde, dan verstond Jezus zijn taak: doden wat de Vader veroordeeld had. Hij heeft door de eeuwige geest zichzelf geofferd. Tijdens zijn dagen in het vlees heeft Hij de gehoorzaamheid geleerd uit hetgeen Hij heeft geleden. Zo heeft Hij de heerlijkheid van zijn Vader verkregen. Hij bereikte dat Hij werd opgewekt uit de doden en werd door God aangesproken als hogepriester naar de ordening van Melchisedek.

Jezus zei tot hen: Mijn spijze is de wil te doen van Hem die mij gezonden heeft, en zijn werk te volbrengen. Daar hadden de apostelen nog geen inzicht in, maar dat kwam later toen ze de Heilige Geest ontvangen hadden. Toen werd het ook hun voedsel om de wil van God te doen en het werk te doen dat Jezus had moeten volbrengen. Ze gingen ook dienen in de nieuwe staat des Geestes, zodat de zonde kon worden gedood in het vlees. Bent u daarin geďnteresseerd, in plaats van anderen te bekritiseren, te roddelen en te oordelen?! Joh. 4:31-34.

Nu is dus de vraag aan ons: Kennen wij de voetstappen van Jezus? Weten wij te dienen in de nieuwe staat des Geestes? Als we uitgescholden worden, horen wij dan het spreken van de Geest, als Hij ons wil leiden tot de waarheid over wat er in ons eigen vlees woont? Als ik met een goed geweten voor een onrechtvaardige lijden moet, kan ik mij dan door de Geest laten leiden tot wat er in mijn eigen vlees moet worden gedood, zodat mijn geest verder levend gemaakt kan worden tot alle rijkdom van een volledig inzicht en ik meer het geheimenis Gods mag kennen, Christus?

Dan word ik ook verlost van oordelen en kwaadspreken en verkrijg ik de heerlijkheid van onze Here Jezus Christus. 2 Tess. 2:14, 1 Joh. 1:7-8.

Waartoe is Jezus' geest levend gemaakt? Dat lezen we in Kol. 2:2-3: Opdat hun harten getroost en zij in de liefde verenigd worden tot alle rijkdom van een volledig inzicht, en zij het geheimenis Gods mogen kennen, Christus, in wie al de schatten der wijsheid en kennis verborgen zijn. Zijn geest is dus levend gemaakt voor de wijsheid en kennis van God, zoals we in vers 3 lezen.

Als wij dienen in de nieuwe staat des Geestes, komen wij ook in die ontwikkeling. Dan worden we niet door de geest van de antichrist misleid.

In alle zonde ligt een eis en een begeerte. Om deugd te kunnen voegen bij ons geloof moeten wij in de Geest van Jezus zijn, die zichzelf vernederd heeft. Zonder ootmoed kunnen we niet groeien in de deugden. Door ootmoed en doordat de deugden toenemen, zijn we vruchtbaar in de kennis van onze Here Jezus. Dan wordt ons rijkelijk toegang verleend tot het eeuwige Koninkrijk van onze Here Jezus Christus.





Wat betekent genade voor ons?


Genade betekent dat al mijn zonden worden vergeven, als ik ze belijd. 1 Joh. 1:9 en 2:1-2. Genade betekent ook dat ik kan leven en heersen door de ene, Jezus Christus. Rom. 5:17.

Jezus had de heerlijkheid als van de eniggeborene des Vaders, vol van genade en waarheid. Wat betekende dat voor Hem? Dat betekende dat voor Hem alles mogelijk was. Marc. 9:23. Uit zijn volheid hebben wij allen ontvangen zelfs genade op genade; want de wet is door Mozes gegeven, de genade en de waarheid zijn door Jezus Christus gekomen. Joh. 1:14-17.

Dat wij uit die volheid genade op genade ontvangen, betekent dat wij eerst genade krijgen tot vergeving van onze zonden, en door genade op genade kracht krijgen om de waarheid te gehoorzamen waarmee Jezus gekomen is.

Paulus kon met een beroep op die barmhartigheid de Romeinen vermanen om heel Gods wil te zoeken, het goede, welgevallige en volkomene. Die vermaningen geeft hij in Rom. 12 en in verscheidene andere hoofdstukken. Er komt dus geen einde aan wat wij in de genade, door Gods wil, kunnen doen.

Mensen die de genade vervalsen, nemen de waarheid uit de genade weg. Gehoorzaamheid, zo menen zij, hoort alleen maar bij de wet. Zulke mensen leven in zonde. Zie de brief van Judas.

Immers, de zonde zal over u geen heerschappij voeren, want gij zijt niet onder de wet, maar onder de genade. Rom. 6:14. Als Paulus schrijft dat hij afgezonderd was tot verkondiging van het evangelie van God, schrijft hij ook: Door wie wij genade en het apostelschap ontvangen hebben om gehoorzaamheid des geloofs te bewerken voor zijn naam onder al de heidenen. Rom. 1:1-5.

Paulus schrijft verder dat zij hen moesten mijden die, in afwijking van het onderwijs dat zij hadden ontvangen, de onenigheden en de verleidingen veroorzaakten, want zij dienden niet onze Here Christus. Maar de gehoorzaamheid van de Romeinen was bekend geworden, daarom verheugde hij zich over hen. Rom. 16:17-19.

Hier zien we wat de gemeente in Rome door die volheid van genade op genade had bereikt.

Er staat: Waar blijft het roemen dan? Het is uitgesloten. Door welke wet? Der werken? Neen, maar door de wet van geloof. Rom. 3:27.

Dan kunnen we ook vragen: Wat betekent die genade voor mij? Dat er voor mij geen eer is, wat ik ook door het evangelie kan uitrichten. Dit is macht die ons kan bewaren voor de strik van de duivel. 1 Tim. 3:6-7. De strik van de duivel houdt in de eerste plaats in iemand zover te krijgen dat hij zichzelf verheft. IJverige mensen staan voortdurend aan dit gevaar bloot, vooral als God hun arbeid zegent. Dan moet je op dit punt bijzonder waakzaam zijn. Hoe meer God zegent, des te meer moet je je verootmoedigen.

In Paulus hebben we een bijzonder voorbeeld. Hij zei: Doch niet ik, maar de genade Gods die met mij is. En: Maar door de genade Gods ben ik wat ik ben, en zijn genade aan mij is niet vergeefs geweest. 1 Kor. 15:10.

In 2 Kor. 12 lezen we dat hij een doorn in het vlees had, opdat hij zich niet zou verheffen vanwege het buitengewone van de openbaringen die hij had gehad. Driemaal had hij gebeden of de Here het wilde wegnemen, maar God had hem geantwoord: Mijn genade is u genoeg. Paulus had gemeend ook zonder die doorn in het vlees wel ootmoedig te kunnen blijven, maar God wist wel dat hij die nodig had.

Zo is het als God ons bijzonder zegent: dan moet Hij ons ook de beproevingen en de tucht geven die we nodig hebben om in ootmoed bewaard te blijven. En niet alleen om bewaard te blijven in de ootmoed die we hebben, maar om ook in ootmoed te kunnen toenemen en verlost te worden van de sterkte van de man, zodat we nog meer vrucht kunnen dragen.

Je kunt sommigen geweldig horen ijveren voor godsvrucht, en het is goed naar hen te luisteren. In die ijver voor godsvrucht ligt een geweldige hoop. Toch is daarin vaak de sterkte van de man te horen, en dan ligt er niet die zalving over hun dienst, die iemand heeft die in ootmoed toegenomen is.

De zalving neemt de ijver niet weg, maar de ijver wordt meer goddelijk. Dan krijgen degenen die naar zo iemand luisteren meer vertrouwen en daardoor wordt de uitwerking groter. Dat hoort ook bij de groei in God.

Heelhartige mensen hebben ook tijd nodig om toe te nemen in de genade. Allen die de genade en de waarheid liefhebben, verheugen zich over zulke broeders.

We lezen in 1 Kor. 3:4-11 dat er in Korinte over werd getwist wie de belangrijkste was. Dat ze zoiets deden, liet zien dat ze vleselijk waren, onmondig in Christus. Paulus schrijft: Ik heb geplant, Apollos heeft begoten, maar God gaf de wasdom. Daarom: noch wie plant noch wie begiet betekent iets, maar God die de wasdom geeft. Wie plant en wie begiet zijn één; alleen zal elk zijn eigen loon krijgen naar zijn eigen werk.

Wat bewerkt de genade voor ons die met elkaar samenwerken? Die bewaart ons voor verdeeldheid en voor het vallen in de strik van de duivel. Wijsheid is bij de ootmoedigen. Spr. 11:2, Ps. 119:71,75. Naar gelang van mijn ootmoed geeft God groei aan wat ik door genade mag zaaien.

Moge God u die oprecht bent sterken, om uw hoop volkomen te vestigen op de genade, die u gebracht wordt door de openbaring van Jezus Christus. 1 Petrus 1:13.





